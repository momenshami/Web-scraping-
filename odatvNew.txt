http://odatv.com/vekillere-beyefendilik-dersleri-2407171200.htmlMeclisin yeni adresi belli oldu
Sahibinden.com adlı alışveriş sitesinde 2 Haziran 2017 tarihinde verilen ilan dikkat çekti.
Sahibinden.com adlı alışveriş sitesinde, Hakan Kalaycı isimli eğitmen “Vekiller İçin Beyefendilik Dersleri” başlığıyla ilan verdi. Kişiye özel görgü kuralları eğitimi veren Hakan Kalaycının ders ücretleri 6000 TL’den başlıyor. 4-8 hafta süren bu derslerle diksiyon, ses tonu, yürüyüş ve hareketlerde değişim, statü belirtileriyle dolu imaj vaat ediliyor. Ayrıca isteğe bağlı olarak parfüm eğitimi, 50 parçalık müzik listesi, film eğitimi de veriliyor.
İlanın tanıtımında paket ve eğitim içeriklerine değinen Kalaycı müşterilerinden “Eğitimli bir iş adamı ya da iş kadını" imajına sahip olmayakesin olarak karar verdikten sonra” aramalarını rica ediyor.
Feride Eylem Altınışık


http://odatv.com/16-gun-once-yazmistik-2607171200.html16 gün önce yazmıştık
Ne dediysek o
Yeni büyükelçiler kararnamesi yayımlandı. Kararname ile Merve Kavakçı Kuala Lumpur; Murat Mercan Tokyo Büyükelçisi oldu. Dışişleri Müsteşar Yardımcısı Ahmet Gün BM Daimi Temsilciliği görevine getirildi.
Merve Kavakçı’nın Büyükelçi olacağını Odatv 16 gün önce sayfalarına taşımıştı.
Dışişleri Bakanı Mevlüt Çavuşoğlu'nun atanan büyükelçileri telefonla arayarak veya bizzat görüşerek görev yerlerini tebliğ ettiği öğrenildi.
Yaz kararnamesiyle atanan büyükelçilerden bazıları şöyle:
La Paz-Serap Özcoşkun, Manama-Kemal Demirciler, Seul-Ersin Erçin, Tokyo-Murat Mercan, Malabo-Şebnem Cenk, İslamabad-Mustafa Yurdakul, Tiflis-Ceren Yazgan, Valetta-Başak Türkoğlu, Sofya-Hasan Ulusoy, Kabil-Oğuzhan Ertuğrul, Birleşmiş Milletler Daimi Temsilciliği-Ahmet Muhtar Gün, Libreville-Süphan Erkula, Stockholm-Emre Yunt, Brüksel-Levent Gümrükçü, Gatemala- Süleyman Gökçe, Santa Domingo-Ela Görkem, Budapeşte- Akif Oktay, Kuala Lumpur-Merve Kavakçı."
Odatv.com


http://odatv.com/lozana-kufredip-sevrcilerle-dost-oldular-2407171200.htmlLozan'a küfredip Sevrcilerle dost oldular
Müyesser Yıldız yazdı
Devletin başı, “Bize Sevr'i dayattılar, Lozan'a razı olduk... Lozan tartışılmaz bir metin değildir, kutsal bir metin asla değildir” dese de Lozan Türkiye Cumhuriyeti Devleti'nin tapu senedi, Türk Milleti'nin medar-ı iftiharıdır. 
Lozan olmasa, Sevr olacak; Bu topraklar ve bu millet parça parça edilecekti. 
Sevr'in en önemli hedefi, “Kürdistan”ın kurulmasıydı.
Son yıllarda başımıza neler geldi, geliyor ve gelecekse, ilk sebebinin bu proje olduğunu ve yine bizzat devletin başının geçen yıl, “Önümüze Sevr'i koydular” itirafında bulunduğunu hatırlatıp, bir kez daha acı gerçeklere bakalım.
İSRAİL'LE PLANLAR YAPAN SUUDİ ARABİSTAN KARDEŞİMİZ
Erdoğan dün Körfez Krizi'ni çözmek için yola çıkarken, Suudi Arabistan'ı, “Bölgenin büyüğü, akil ülkesi” olarak nitelendirdi, Kral Salman için de “Aziz kardeşim” dedi.
2015'te İsrail'le birlikte Türkiye'yi de kapsayan “Büyük Kürdistan” planları yapan...
Daha 1 ay önce Suriye Kamışlı'da ABD, Mısır, Birleşik Arap Emirlikleri temsilcileriyle teröristbaşının fotoğrafının asılı olduğu bir odada toplantı düzenleyen...
Katar krizi patlak verdiğinde, PKK'nın Suriye kolu PYD'nin başı Salih Müslim'le masaya oturan...
Ve geçen hafta BM Daimi Elçisi, “Türk kardeşlerimizin, Arap dünyasında gizli ya da belirli ölçüde istenmeyen bir (askeri) müdahale etme döneminin çoktan bittiğini anlaması lazım. Eğer Türkiye yapıcı bir rol oynamak istiyorsa, bunu hoş karşılarız, ancak bu rolü askeri üs ya da askeri müdahale ile oynamak isterlerse bu verimli bir durum olmaz” diye gözdağı veren Suudi Arabistan!..
“Akil ülke” ve “kardeşimiz”miş!..
TÜM SEÇİMLERİ HİLEYLE KAZANAN BARZANİ DOSTUMUZ
Ülkemiz yöneticilerinin, “Büyük Kürdistan” projesinin koç başı Barzani ile muhabbetleri, “ağabey-kardeş” hukuku malûm. 
“Postal yalayıcı” diyor, muhatap almıyorlardı;
Bölgedeki yegâne “dost” kılındı. Irak'ın parçalanmasını hızlandıracağı belliyken, onunla anlaşmalar imzalandı.
En ucuz elektrik ona verildi... “Barzanistan” imar ve inşaa edildi... Peşmergeleri eğitildi... Memurlarının maaşları ödendi.
Diyarbakır'da “Kürdistan bölge başkanı” olarak ağırlandı.
Dönemin Başbakanı Ahmet Davutoğlu, “PKK Erbil’deki yönetimi tehdit ederse, bu tehdidi bize yapılmış bir tehdit olarak kabul ederiz... Mesud Barzani'yi yerinden etmek isteyenler ona karşı bir hareket içinde... Barzani'nin Türkiye'ye olan yakınlığı birilerini rahatsız ediyor... Barzani bizi rahatsız edecek iş yapmıyor” diyerek, ona kalkan oldu. Yasin Aktay da geçen Aralık'ta AKP Sözcüsü sıfatıyla FETÖ, YPG, PYD ve PKK'nın “milli bir çizgide” olan Barzani'ye karşı darbe yapmak istediğini belirterek, “Resmi görüşümüz şudur; Biz Irak’ın bölünmesini istemiyoruz. Ne Irak’ın ne de Suriye’nin. Çünkü parçalanmaktan hiç kimse güçlenmemiştir. Yine de bu konu Irak’ın iç işleridir, alacakları karara saygı duyarız” şeklinde açık çek verdi. 
Barzani paçavrası, Çankaya Köşkü başta olmak üzere ülkemiz topraklarında dalgalandırıldı.
Devletin başının Lozan'ı beğenmeme sebebi, “Misak-ı Milli hedefinin gerçekleşememesi”, yani Musul ve Kerkük'ün sınırlarımız dışında kalmasıydı. Herhalde Barzani'nin sözde anayasa taslağında Sevr'e atıf yapıldığından ve Kerkük'ün başkent sayıldığından haberi yoktu. Peki Barzani, oraya da paçavrasını astığında ne oldu?.. İndirmesini istedi. İndirmediği gibi 25 Eylül'de yapmayı planladığı “Barzanistan” referandumuna Kerkük'ün de dahil edileceğini açıkladı. 
Devletin başı, şu yumuşak açıklamayla yetindi: 
“Erbil’de yapılacak olan referandumu doğru bulmuyorum. Bu konu ile ilgili olarak Kuzey Irak Yerel Yönetimine düşünmemizi ilettik. Çünkü yarın Kuzey Irak Yerel Yönetimi bundan pişman olacak. Zira Barzani ve Kuzey Irak Yerel Yönetimi henüz buna hazır olmadığı gibi, bu Irak’ın bütünlüğüne de aykırı bir adımdır.”
“Dost” Barzani oralı bile olmadı; “Geri adım atmayacağız. Önümüzde kimse duramaz” demekle kalmadı, referandum kampanyasında, “Tek devlet, tek bayrak, tek vatan, tek dil” sloganının benzerini kullanmaya başladı.
Uzatmayalım;
Barzani'nin referandum için BM'den gözlemci istemesi üzerine Cumhurbaşkanlığı Başdanışması İlnur Çevik'in 10 Haziran'da, “İş tamamen yanlış ve uluslararası kurallara aykırı… Barzani bu hassasiyeti Kürt bölgesinde yapılmış olan ve yapılacak bütün seçimlerde gösterse ya? Ama gösteremez çünkü o seçimlerin maalesef hepsi hileli hurdalı…” itirafında bulunduğunu,
Ankara karşı çıkıyormuş gibi görünürken, bağımsızlık referandumu için Diyarbakır'da çalıştay düzenlendiğini,
Ve Barzani'nin partisi KDP'nin Politbüro üyesi, Irak eski Dışişleri Bakanı Hoşyar Zebari'nin, “Bağımsız Kürdistan referandumuna sadece İran karşı çıkıyor” dediğini hatırlatalım, yıllardır nasıl bile bile lades oynandığını anlayın.
SEVR'İN PATRONU NEYİMİZ OLUYOR
BOP görünümlü günümüz Sevr'inin patronu ABD'ye gelince; “Kandırılma” listesinde çok geriye gitmeye gerek yok.
Birkaç gün önce Özel Kuvvetler Komutanı Orgeneral Raymond Thomas, Suriye'deki “müttefikleri” SGD (Suriye Demokratik Güçleri)'nin gerçekte YPG olduğunu, bu “zekice” isim değişikliği fikrini kendilerinin verdiğini, PKK/PYD'yi “evrimden geçirip, askerleştirdiklerini” açıkladı.
Yani hepimizin bildiği malumu ilân etti.
Peki devletin başının bu pervasızlığa tepkisi ne oldu?
“Ha Ali, ha Veli, değişen bir şey var mı? Yok. Biz kimin kim olduğunu gayet iyi biliyoruz, her ikisi de aynı. Bunların nerede, nasıl cirit attığı hepsi zaten ortada. Aslolan tabelayı değiştirmek değil, içeride ne var budur ve bunları zaten istihbaratıyla, her şeyiyle takip eden bir Türkiye var. Hep söylüyorum, biz bir kabile devleti değiliz, biz asırlara baliğ altyapısıyla, her şeyiyle güçlü yapılanması olan bir devletiz, kimin kim olduğunu gayet iyi biliriz. Ve Türkiye’de de arazide dolaşanların içerisinde onlar orada bu tür isim değişikliklerini yaparken, ama kollarındaki kokartlarla, malum terör örgütünün kokartını taşıyan, hatta bölücü terör örgütünün başının resmini dahi oralara koyanları da biliyoruz. Biz bunların hepsinin resimlerini videoyla vesaireyle hepsine bunları gösterdik. İsim değiştirmişler, yok bunları yutmak mümkün değil” dedikten sonra maalesef şunu söyledi:
“Ve dostlar birbirini aldatmamalı.”
Sözün ve “Aldatıldık, kandırıldık” söylemlerinin bittiği yerdeyiz!..  
Nokta da Büyük Önderimiz Mustafa Kemal Atatürk'ten olsun:
“Mevcudiyet-i Milletimize düşman olanlara dost olmayalım.”
Önemli Not: Erzurum Kongresi ile Hatay'ın Anavatan'a katılmasının yıldönümünü bir gün önceden kutlayan Cumhurbaşkanlığı nihayet saat 14.00'da açıklama yaptı. Başbakanlık'tan ise hala açıklama yapılmadı.
Müyesser Yıldız


http://odatv.com/okay-intihar-mi-etti-1707171200.htmlYakup’taki Okay’ın masası onun gerçek makam koltuğuydu…
Böyle bir makam her faniye nasip olmaz…
Bir tür ‘şeyh postu’ gibi bir şeydi…
Son medya şeyhinin son postu…
‘Kutb-ül Aktab’ Kutuplar Kutbu!...
(Bunu da Sevgili Gürsel Göncü’nün Okay’a ‘Mübarek Adam’ –Aziz Okay Gönensin’ benzetmesine gönderme olarak yapıyorum. Göncü’nün benzetmesi malum St. Joseph kardeşliği üzerinden mistik bir mesaj içeriyor… Anlayana!...)
…
Okay’ın Yakup’taki makam koltuğunun aslında sıradan geyiklerin ötesinde bir anlamı vardı…
O koltuk, Okay’ın gerçek mesaisini gecenin geç saatlerine kadar sürdürdüğü çok önemli bir işleve sahipti…
Okay o masadan istihbarat toplar, ülkedeki son siyasi-edebi-kültürel gelişmeleri izler ve bu gelişmelere bir anlamda yön verirdi…
Cumhuriyet Yazıişleri’nde onunla birlikte çalışmış biri olarak, haftada en az iki kere Okay’ın ‘Yahu dün akşam masada falanca şöyle bir şey anlattı…’ diye başlayan haberlerinin tanığıyım...
Hemen bir muhabir yollanır ve masa geyiği kısa süre sonra, gazetede (bazen manşete de çıkan) haberlere dönüşürdü…
Bu nedenle önemli bilgi ve haberlerine yer bulmayanlar, bir şekilde onları ‘Okay’ın Masası’na iletirlerdi…
80 Darbesi sonrasının askeri dikta ortamında, böyle bir masanın varlığı, bilgi akışı ve medya özgürlüğü için vazgeçilmez bir öneme sahipti!...
Keşke genç kuşaktan bir gazeteci bir araştırma kitabı derleyip ‘Okay’ın Masası’ diye bu medya efsanesini, katılımcılarını, enformasyon akışını ve medyada değerlendirilmesini kaleme alsa…
O masada tabii ki geyik de yapılırdı, iş başvuruları da olurdu, projeler ve işler de bağlanırdı…
Kuşkusuz Okay’ın gazetedeki masasından daha canlı, daha renkli ve daha heyecanlı bir masaydı…
Bakalım Okay’ın Yakup’taki masası kime kalacak?
Daha doğrusu o masanın hakkını ve anlamını sürdürecek bir babayiğit çıkacak mı? 
REFERANS GAZETECİLİĞİ 
Sevgili Bülent Korman’a Hasan Cemal-Okay Gönensin ikilisinin o dönemde Cumhuriyet’te yapmaya çalıştığı ‘Referans gazeteciliği’ konusunu da sordum…
Korman ‘Tıpkı devrimciliğimiz gibi o da bir hayaldi…’ dedi…
Sahiden hayal miydi?
Oysa o yılların Cumhuriyeti kapı gibi arşivlerde duruyor…
Referans gazeteciliğinin Türkiye’de ulaştığı en yüksek çıta seviyesi olarak…
68 kuşağı devrimcilerinin çeşitli kanatlarından bir grup gazeteci Cumhuriyet’te buluşmuş ve kendine ‘dürüst, gerçekçi, hakkınca gazetecilik yapma’ hedefini koymuştu…
Bu ilkeyi belirleyen ve şahsında cisimleştiren Hasan Cemal’di…
Onun kafasında Türkiye’nin ‘The New York Times’ı olmak vardı…
Her gün o gazeteyi okuyarak güne başlardı…
Haberler ve gazete buna göre şekillenirdi…
Fransız ekolünden gelen Okay buna ‘Le Monde’ ciddiyeti ve ‘Liberation’ kıvraklığını eklemişti…
Dikta ve baskıcı ortama karşı ‘referans gazeteciliği’ ülkeyi baskı ortamından
çıkaracak, demokrasiye götürecek bir ‘çıkış yolu’ olarak benimsenmişti o dönem Hasan Cemal-Okay Gönensin ikilisi ve 68’li arkadaşları genç gazeteciler tarafından…
Cumhuriyet’te o yıllarda bunu başardılar…
Cumhuriyet, herkesin, her siyasi kesimin, her grubun, dikkat ve ciddiyetle eline aldığı, haberlerinin doğruluğuna güvendiği bir gazete olmuştu…
‘Cumhuriyet yazdıysa doğrudur’ sözünü herkes sessizce kabul etmişti..
Hasan Cemal ve Okay’ın titizlikle sürdürdükleri ‘double-check’, kaynağından araştırma, belgeleme gibi konular günlük hayatımızın zor ama zevkli bir parçasıydı…
‘Gazetecilik’ o günlerin Cumhuriyeti’nde gurur ve zevk duyulan bir meslekti…
İnsan olmanın onurunun yazıya dökülen bir haliydi…
REFERANS GAZETECİLİĞİ HALA YAŞIYOR
Günümüz Türkiyesi’nde Bülent Korman’a o tür bir gazetecilik için ‘Hayaldi’ dedirten gelişmeler yaşandı…
Ama ‘Referans Gazeteciliği’ dünyada işlevini koruyor…
Son olarak 16 Temmuz 2017’de Hürriyet Pazar’da bir söyleşisi yayınlanan The New York Times’ın Başkanı ve CEO’su Mark Thompson, araştırmacı gazeteciliğin müthiş bir geri dönüş yaşadığını söylüyor.
Thomson, New York Times ve Washington Post’un ABD’de hükümetin ve ülkenin seyrini değiştiren haberlere, belgelere imza attığını söylüyor.
Thomson ‘Hiç olmadığım kadar heyecanlıyım. Dünyanın dört bir yanında gazeteciler ülkenin seyrini değiştirecek işlere imza atıyor. Çoğu kendi özgürlüğünü feda ederek yapıyor bunu’ diye konuşuyor. ‘Gazeteciliğin en önemli yılları’ diyor. Kuşkusuz Türkiye’de şu an zindanda bulunan gazetecilerin bir kısmı da Thomson’un dediği bu bedeli ödeyenler arasında…
Trump’ın New York Times’ı ‘fake news’ (yalan haber) ile suçlamasına rağmen ABD’de, The New York Times, Washington Post gibi referans gazeteciliğinin sağlam kaleleri dimdik ayakta…
Yazıyor ve yalancı, rüşvetçi, sahtekar, yalancı iktidar sahiplerine karşı savaşıyorlar…
Haberleri ile yalanlarını yüzlerine vuruyorlar…
Tirajları ve dijital aboneleri hızla artıyor…
Demek ki ‘referans gazeteciliği’ hayal değil…
Dünyada yaşayan ve güçlenen bir gerçek…
……


http://odatv.com/2-bakan-ve-1-mustesar-darbeci-olmaktan-nasil-kurtuldu-2607171200.html2 Bakan ve 1 Müsteşar “darbeci” olmaktan nasıl kurtuldu
Müyesser Yıldız yazdı
İstanbul'da devam eden Cumhuriyet Gazetesi davası sayesinde iddianamelerin hal-i pür melalini konuşmaya başladık.
Savcılar, Akın Atalay'ın bir inşaat işi için ödeme yaptığı parkecinin oğlunun FETÖ'cü olduğunu tespit etmiş... Güray Öz'ün pide siparişi verdiği pideci hakkında soruşturma varmış... Kadri Gürsel'i arayan veya ona mesaj atanlarda ByLock çıkmış...
Ne titiz bir iddianame!..
“Savcılar hem aleyhte, tem lehte delilleri toplar” diye bilirdik. “FETÖ” kumpasları sayesinde “lehte delil toplama” işini unutalı çok oldu.
Bari “aleyhteki” deliller dörtbaşı mamur, sağlam olsa!..
Cumhuriyet benzeri ve beteri ya da özenle ayıklanmış öyle “deliller” var ki!..
ÜSSE AİLE BOYU GİDEN DARBECİ
İşte bunlardan biri; ay başında görülmeye başlanacak olan Akıncı davası iddianamesinden bir bölüm. Aylardır okuyorum, neresinden nasıl tutacağımı bilemedim.
Akıncı davasında yönetici kadrosu içerisinde yargılanması beklenen Hava Kuvvetleri Komutanlığı eski Plan Prensipler Daire Başkanı eski Tümgeneral İdris Aksoy'yla ilgili bölüm bu. Önce hakkındaki suçlamaların özeti: 
- Bir “mahrem imam”, Aksoy'u fotoğrafından teşhis etmiş, 2014 yılında Cemaat evine giderken görmüş. Akşam saatleriymiş ve başında şapka varmış. Ama yüzü pütürlü olduğu için kolaylıkla tanımış.      
- Dayısı ve dayısının çocuklarının bazı FETÖ yöneticileri ile görüştüğü tespit edilmiş.
- Mayıs'tan itibaren ve darbe gecesi İngiltere ile ABD'deki bazı telefonlarla yoğun görüşmeler yapmış.
- Darbe görevlendirme listesinde, Hava Kuvvetleri Komutanlığı Kurmay Başkanı olarak gözüküyormuş.
Tüm davalarda tanıklar ve gizli tanıklarla ilgili şüphe ve tartışmalar malum... Görevlendirme listelerinde adı olup, tutuklanmayan hatta terfi ettirilenlerin olduğu da... 
Akrabalar meselesi; Suçun şahsiliği bir yana, avukatları Aksoy'un söz konusu akrabalarını 20 yıldır görmediğini, ayrıca 89 yaşındaki dayının şizofren olduğunu savunuyor. Ki, iddianamede Aksoy'un bunlarla görüştüğüne dair bir tespit de yok...
Ancak konumuz bunlar ve Aksoy'un “FETÖ'cü ve darbeci” olup olmadığı değil, darbe gecesindeki telefon trafiğinin iddianameye yansıması.
Bundan önce ise Aksoy'un darbe günü nerede, ne yaptığını anlatmamız gerekiyor:
Aksoy, milli uçak gemisi başta olmak üzere hava savunma projelerinin başında bulunduğu için Savunma Sanayi Müsteşarlığı'nın yanısıra dış ülkelerle ilişkileri yoğun bir isimdir.   
Nitekim 10-15 Temmuz arasında da Milli Savunma Bakan Yardımcısı Şuay Alpay ve Savunma Sanayi Müsteşarı İsmail Demir'le birlikte Hava Kuvvetleri Komutanlığı'nı temsilen İngiltere Londra'daki Uluslararası Havacılık Fuarı'ndadır.
14 Temmuz'da dönecektir, ama bir başka projeyi yerinde incelemesi için görevi bir gün daha uzatılır, ertesi gün 12.30'da Londra'dan hareket eder ve 17.40'ta İstanbul'a iner.  
Niyeti, o meşhur düğüne katılmaktır. Trafik yoğunluğundan yetişemeyeceğini düşünerek, Erdek'teki ağabeyinin yanına bıraktığı 3 kızını görmek, hafta sonunu orada geçirdikten sonra onları da alıp Ankara'ya dönmek üzere deniz otobüsüyle Bandırma'ya hareket eder ve 21.30'da buraya varır. Kendisini karşılayan ağabeyi ve kızı ile saat 22.15'te de Erdek'e gider.
Darbe teşebbüsünden, Savunma Sanayi Müsteşar Yardımcısı Celal Sami Tüfekçi'nin WhatsApp'tan yazdığı mesajla haberi olur. Bilgisi olmadığını, araştıracağını söyler. Saat 22.30'da diğer Savunma Sanayi Müsteşar Yardımcısı Köksal Liman arayıp, ne olduğunu sorar. Aynı cevabı verir.
Saat 22.42'de ise bizzat Savunma Sanayi Müsteşarı İsmail Demir arar.
Telefon trafiğinin yoğunlaşması üzerine Aksoy saat 23.43'te Hava Kuvvetleri Komutanı Abidin Ünal'ı arayıp, emrini sorar. Verilen emri Ünal'ın ifadesinden okuyalım:
“Erdek'te izinde bulunan Aksoy beni arayarak, bir emrim olup olmadığını sordu. Ona da aynı şekilde, en uygun vasıtayla Eskişehir'e hızlı bir şekilde gitmesini emrettim.”
Sonraki trafik;
Aksoy, 1. sicil amirini, ardından yeniden Hava Kuvvetleri Komutanı Ünal'ı arar. Ünal rahat konuşamaz ve telefonu hemen kapatır.
Saat 00.17'de Savunma Sanayi Müsteşarı Demir yeniden arar, “Ankara üzerinde uçan uçakları nasıl kontrol edebiliriz?” diye sorar. Aksoy, Eskişehir'deki Harekat Merkezi'ni arar, aldığı bilgiyi Demir'e aktarır.
Ardından İstanbul'daki düğünden Eskişehir'e gitmek üzere yola çıkan Korgeneral Nihat Kökmen'i arar. Kökmen, Bandırma 6'ıncı Jet Üssü Komutanı Tuğgeneral Rüştü Çelenk'in de düğünde olduğunu belirtip, Aksoy'dan bu üsse gitmesini ister. Aksoy bunun üzerine Çelenk'i arayıp, üsse gideceği bilgisini verir. Çelenk de üssü arayıp, Aksoy'un geleceğini bildirir. Üs Komutan Vekili, Aksoy'u arayıp, araca ihtiyacı olup, olmadığını sorar. Aksoy, kendi aracıyla geleceğini söyleyip, kızı, ağabeyi ve yengesiyle saat 01.00'de üsse gider. Darbe mesajlarından da buradaki komutanların verdiği bilgiyle haberdar olur. 
Burada gece boyunca çeşitli görüşmeler yapan Aksoy ertesi sabah 07.30'da Eskişehir'deki Harekat Merkezi'ne gider. 17 Temmuz'a kadar burada görev yapar. Daha sonra Hava Kuvvetleri Komutanı Ünal'ın emriyle Ankara'ya karargâha döner. 19'unda da görevlendirme listesinde adı olduğu gerekçesiyle gözaltına alınıp, tutuklanır. 
ABD'DEN GELEN İLGİNÇ CEVAPSIZ ARAMALAR
O gece ve sonrasında Aksoy ve Savunma Sanayi Müsteşarı İsmail Demir'le tam 11 kez görüştüğüne, Aksoy'un avukatlarının isteği üzerine Demir'in de verdiği yazılı beyanda bu görüşmeleri kabul ettiğine (Savcılar Demir'in tanık olarak dinlenmesi taleplerini kabul etmedi) dikkat çekip, yurt içi telefon trafiğine ara verip, ABD ve İngiltere ile görüşmelerine bakalım. 
İddianamede, Aksoy'un 5 Mayıs'tan itibaren yaptığı büyük bölümü AB ve İngiltere ile olan tüm yurtdışı görüşmelerinin HTS kaydı yer alıyor. Bu görüşmeler hava savunma projeleri ve fuarlarla ilgili midir bilinmez, ama avukatları darbe gecesi “ABD'yle 9 kez görüştü” denilen telefonların bir kaçının FETÖ kumpasıyla TSK'dan ayrılmış bir emekli askerle yapılan görüşmeler, diğerlerinin ise kime ait olduğunun tespit edilemeyen, ancak google, voice, skype gibi internet üzerinden sesli görüşme yapma hizmeti veren bir şirkete ait ve cevapsız aramalar olduğunu öne sürüyor.
Savcıların yapması gereken görevi yapan avukatların, İngiltere'den mesaj atılan telefonun ise bu ülkenin Savunma Bakanlığı'na ait bir telefon olduğunu öğrendiğini de kaydedelim.
İKİ BAKANLA TAM 36 GÖRÜŞME NEREDE
İddianamede İdris Aksoy, şöyle suçlanıyor:
“Şüphelinin darbeye teşebbüs faaliyetinin hemen öncesinde gittiği ülkeler, yaptığı uluslararası telefon görüşmeleri de dikkate alındığında, darbenin başarılı olabilmesi için farklı ülkelerde bulunan örgüt mensuplarıyla irtibatı ve koordinasyonu sağladığı, şüphelinin darbe faaliyeti sırasında Bandırma'da bulunduğu, Sayın Cumhurbaşkanına suikast girişiminin organize edildiği İzmir Çiğli Komutanlığı, Muğla Dalaman havalimanı ile telefon irtibatı kurduğu, İstanbul ve Ankara'daki darbe faaliyetlerini takip etmek için telefon görüşmeleri yapığı, Malatya, Adana, Kocaeli ve Eskişehir illeriyle görüşmeler yaparak, darbenin başarılı olabilmesi için koordinasyon faaliyeti yürüttüğü, şüphelinin darbe faaliyetinin yönetilmesinde ve organizasyonunda görev aldığı, şüphelinin darbe faaliyetini yönetip bu şekilde iştirak ettiği ve şüphelinin FETÖ/PDY silahlı terör örgütü yöneticisi olarak atılı suçları işlediği şüpheli savunması, taraf beyanları, MASK raporu, HTS analiz raporu, yurtdışı giriş çıkış analiz raporu, telsiz konuşma kayıtları, adli sicil ve nüfus kaydı ile tüm dosya kapsamında anlaşılmıştır.”
Aksoy'un Bandırma'daki Üsse nasıl ve niye gittiğini aktardık.
Burada yaptığı telefon görüşmeleriyle “darbe faaliyetlerini organize ettiği” öne sürüldüğüne göre, Aksoy'un o geceki telefon trafiğinin en önemli bölümü ile sözkonusu üsleri niçin ve kimlerin isteği üzerine aradığına bakalım.
Aksoy'un o gece telefonla görüştüğü askerlerin büyük bölümünün halen görevde bulunan Orgeneral Ümit Dündar, Korgeneraller Ziya Cemal Kadıoğlu, Nihat Kökmen, Fatih Sert gibi isimler olduğunu belirtip, devam edelim: 
İddianamedeki HTS kayıtlarında yok, ama avukatlarının Telekom'dan aldığı 15 Temmuz-19 Temmuz arası görüşme kayıtlarına göre, Aksoy'un o gece görüştüğü diğer isimler şöyle:
- 00.53: Bilim Teknoloji ve Sanayi Bakanı Faruk Özlü arar.
- 01.55: Milli Savunma Bakanı Özel Kalem Müdürü Ahmet Akyol arayıp, Bakanın bilgi istediğini söyler.
- 02.18: Özel Kalem Müdürü Akyol yeniden arayıp, Bakan Fikri Işık'ın arayacağını bildirir.
- 02.30 Bakan Işık arar.
Böyle uzayıp giden, o geceden 19 Temmuz'a kadar karşılıklı cevaplı-cevapsız; Dönemin Milli Savunma Bakanı Fikri Işık'la tam 23, Bilim Sanayi ve Teknoloji Bakanı Faruk Özlü'yle de tam 13 bağlantı var.
Ne görüşüyorlar?
Aksoy'un ifadesine göre, Bakanlar Cumhurbaşkanın emri olduğunu, Ankara'daki uçakların nasıl vurulacağını soruyorlar. O da kendisinin komuta kontrol yetkisinin bulunmadığını, yetkinin Eskişehir'de olduğunu belirtip, buradaki tüm komutanların telefonlarını bakanlara veriyor. Ayrıca söz konusu komutanlara ulaşıp, Bakan'ın kendilerini arayacağını haber veriyor. Bu arada pistler bakımda olduğu için 6. Jet Üssü'nde hiçbir uçak bulunmadığından diğer üsleri arayıp, Ankara'daki uçakların engellenmesi konusunu görüşüyor.
Korgenerallar Nihat Kökmen ile Ziya Cemal Kadıoğlu'nun tanık sıfatıyla verdiği ifadeler de Aksoy'u doğruluyor. İşte o ifadeler:
Kökmen: “Saat 03.30'de beni yeniden aradı. Bana kendisini Milli Savunma Bakanlığı'ndan aradıklarını, bir kalkışma olduğunu, bununla ilgili olarak ne yapılıyor, siz ne yapabilirsiniz şeklinde sorular sorulduğunu, kendisinin de konum itibarıyla bundan sorumlu olmadığını ve arayanları sizlere yönlendirdim şeklinde şeyler söyledi... Ben onun telefonundan sonra kalkışma olduğunu kavrayabildim.” 
Kadıoğlu: “Şunu da hatırlıyorum, saat 01.48'de Korg. Kökmen'i arayarak, Milli Savunma Bakanımızın bizi telefonla arayacağını iletti. Bir müddet sonra da Milli Savunma Bakanı aradı.” 
03:18 VE 03:31'DE İZMİT'TEN SİNYAL VEREN TELEFON KİMİN?
“İddianamede bu telefon görüşmelerinin hiçbirisi yok” dedik. Acaba neden?
Telekom'un verdiği kayıtlar yanlış olabilir mi? Belki.
Lâkin, iddianamedeki HTS analiz raporunda bir kayıt var. 
Aksoy'un, “Saat 03:18 ve 03:31'de Milli Savunma Bakanlığı adına kayıtlı İzmit/Kocaeli baz istasyonunu kullanan 0506 .... ... .. nolu telefonu” aradığı... 
Bu numara kimin mi? Bakan Fikri Işık'ın.
İyi de iki bakan ile Savunma Sanayi Müsteşarı ve yardımcılarıyla yapılan görüşmelerin niye hiçbirisi yok da sadece bu var? Dikkatsizlik, fire veya Aksoy'un darbe teşebbüsünün bastırılacağı anlaşıldıktan sonra hükümet yetkilileriyle irtibat kurduğu izleniminin verilmek istenmesi mi?
Sebep nedir bilinmez, ama diğer iddianamelerin aksine sanki burada HTS kayıtlarıyla ilgili “ciddi ve özel” bir çaba gösterilmiş gibi.
Aksi halde, bir “darbeciyle” bu kadar yoğun telefon trafiği yüzünden iki bakan ve 1 Müsteşar da “darbe faaliyetlerini organize etmekle” suçlanmaz mıydı? 
Müyesser Yıldız


http://odatv.com/israilli-koruma-urdunlu-isciyi-oldurdu-iki-ulke-gerildi-2407171200.htmlÜrdünlü işçi öldürüldü iki ülke gerildi
Ürdün ile İsrail krizi büyüyor
İsrail Elçiliği’nde görevli koruma elemanının evine çalışmaya gelen Ürdünlü bir işçi, elçilik korumasının üzerine çullanarak korumayı tornavida ile yaraladı. Koruma memuru ise saldırganı silah ile vurarak etkisiz hale getirdi. Olay sırasında evde bulunan ev sahibi de yaralanarak öldü.
OLAY YERİ
İsrail, koruma memurunun Ürdünlüler tarafında sorgulanmasına izin vermiyor. Elçilik personeli kendilerini elçilik binasına kapatmış durumdalar.
Ürdün'deki İsrail Büyükelçiliği’nde dramatik bir durum.
Amman'daki Büyükelçilikte görevli koruma elemanının evinde çalışmaya gelen Ürdünlü işçi Koruma elemanınınüzerine saldırıp kendisini tornavida ile sırtından yaraladı. Olayın bu haliyle yayınına müsaade edilmedi. (Pazartesi) Koruma elemanı hafif yaralandı. Olay kısa zamanda sona erdi. Saldırgan, koruma tarafından vurularak öldürüldü. Evde bulunan ev sahibi de olay esnasında hayatını kaybetti.
İsrail, korumanın Ürdünlüler tarafından sorgulanmasına itiraz ediyor. Viyana Anlaşması kriterlerine göre İsrail memurunun sorgulanmamasını ve tutuklanmamasınıtalep etme hakkına sahip. İsrailli korumalar İsrail Büyükelçiliğine hapsolmuş durumdalar. Öldürülen gencin ailesi ise, İsrailli korumanın mahkemeye çıkartılmasını ve idam edilmesini talep ediyor.
Ürdün'deki İsrail Büyükelçilik binası
Saldırgan Muhammed Zaharya El Jawada 17 yaşında. Ürdünlülere göre olay para tartışması üzerine yaşanmış.
Elçilik koruması olaydan sonra elçiliğe döndü. Başbakan Natanyahu Elçilik elemanını İsrail'e getirebilmek için Amman'daki İsrail Büyükelçisi Eynat Şalin ve koruma elemanı ile görüştü. Dışişleri Bakanlığı'ndan bildirildiği üzere elçilik elemanlarının tamamı herhangi bir saldırıya mahal vermemek adına elçilik binasında koruma altına alındı.
Olay, geçen hafta Tapınak Dağı’nda yaşanan olaylar sebebiyle gelişti. Süreç İsrail ile Ürdün arasında bir çatışma haline döndü. Ürdün İsrail'in olay yeri inceleme çalışmalarını beklemeden Tapınak Dağı’nın ziyarete ve namaza açılması için zorlamayı yeğledi. Olay sırasında 2 İsrail polisi öldürülmüştü. İsrail bu gerekçeyle Ürdün'ün talebini geri çevirmişti. İsrail’in Müslümanların ibadet özgürlüğünü engellediğini iddia ederek İsrail’i kınamıştı.
Kudüs'ten bildirildiği kadarıyla İsrail “kutsal mekanlarda teröre izin vermeyeceğini ve mevcut statükoyu koruyacağını” açıkladı. İsrail tarafların soğukkanlılıkla bu duruma uyum sağlaması gerektiğini belirtmiş, özellikle Ürdün'ün havadaki gerginliği körüklememesini talep etmişti.
Öte yandan, Ürdün Amman'daki İsrail Büyükelçiliğine saldırı düzenlenmişti. Ürdünlü olduğu belirtilen bir kişinin İsrailli bir görevliye bıçakla saldırdığı belirtilmişti. Saldırının ardından güvenlik görevlileri saldırganın üzerine ateş açmıştı.
Yazar: Nir Dvori
Kaynak: http://www.mako.co.il/news-military/israel-q3_2017/Article-42a005b47d17d51004.htm?sCh=31750a2610f26110&pId=948912327
Odatv.com


http://odatv.com/ankarayi-sallayacagimiz-gunler-yakindir-2607171200.html"Ankara'yı sallayacağımız günler yakındır"
"Yeni darbeyi ulusalcılar yapabilir" yazan gazetenin ABD'deki patronu darbeden 2 gün önce bunu söylemiş...
15 Temmuz kalkışmasından hemen önce "Ankara'yı sallayacağımız günler yakındır" diyen Mücahit Ören'in sahibi olduğu Türkiye Gazetesi'nin bugün FETÖ Lideri Fetullah Gülen'in "15 Temmuz'u Atatürkçüler, ulusalcılar yapmış olabilir" sözlerine birinci sayfadan verdiği destek kamuoyunda tartışılıyor.
Geçmişte İhlas Holding'de üst düzey yönetici olarak çalışan gazeteci-yazar Sabahattin Önkibar “Takkeli Firavunlar ve Büyük Siyasi Sırlar” adlı kitabında İhlas Holding hakkında bilinmeyenleri yazmış ve İhlas Grubu'nun 1 milyon TL’lik tazminat talebiyle mahkemelik olmuştu. Mahkeme, İhlas'ın kitapla ilgili toplatma ve tazminat talebini reddetmişti...
Önkibar, kitapta İhlas Holding'e dair oldukça çarpıcı bilgilere yer vermişti...
Holdingin Fetullah Gülen'le ve ABD'nin Eski Ankara Büyükelçisi Marc Grossman vesilesiyle ABD'yle kurduğu ilişkiler detaylarıyla anlatılıyordu.
İşte Sabahattin Önkibar'ın kitabından İhlas Holding'e dair öne çıkan o bölümler:
“TAYYİP'İ GÖRMEK İSTEMİYORUM”
TGRT’de yaptığım “Alternatif” programı için İstanbul’dayım.
Tesadüfen orada bulunan patron Enver Ören’le diyalog:
– Sabahattin hoş geldin, senin bugün canlı yayının yok mu?
– Var... Programı bu akşam İstanbul’dan yapacağım.
– Konuğun kim?
– Konuğum değil konuklarım var... İstanbul Büyükşehir Belediye başkan adaylarını davet ettim.
– O adamı herhalde çağırmamışsındır!
– Kim olacak Tayyip denen o adamı!
– Çağırmasaydım beni ve hatta sizi hedefe oturturlardı.
– Umurumda değil, onu televizyonumda görmek istemiyorum!
– Enver Bey, biliyorsunuz o güruhu ben de sevmem ama yayıncılıkta etkili olmak istiyorsak herkesi davet etmeye mecburuz.
– Sabahattin bu iş çocuk oyuncağı değil. Huzur-u mahşerde bunun sorumluluğu var.
– Huzur-u mahşerde!.. Ne gibi?
– Bak Sabahattin, eğer bir kişi senin programında Tayyip Erdoğan’a gönlü akıp seçimde ona oy verirse, hem sen hem ben bunun hesabını veremeyiz.
– Durum o kadar mı vahim?
– Ne diyorsun, iman ile küfür mücadelesi bu!
ESKİ ABD BÜYÜKELÇİSİNE 100 BİN DOLAR MAAŞ
İhlas Finans Kurumu’nun battığı 2000 yılının sonunda Tayyip Erdoğan telefonda bana şunları söylüyor:
– Sabahattin Bey, İhlas Finans Kurumu’na faize bulaşmak istemeyen mütedeyyin garipler, yetimler para yatırdı. Enver Ören’e söyle, onların parasını ne yapıp edip hemen ödesin. Onların ahı arşı boğar. Söyle Enver Ören’e!
Araya girdim:
– Tayyip Bey, ben de sizinle aynı kanaatteyim, lakin ben burada çalışanım ve patron üzerinde etkili olamam. Lütfen siz söyleyin bunu. Ayrıca az önce istifa dilekçesini sundum, ayrılıyorum. Uzan Grubu’na geçtim.
Bu konuşmanın çok değil iki sene dört ay sonrasında Tayyip Erdoğan başbakan oldu.
Erdoğan’ın İhlas Finans konusunda takındığı tavrı AKP’nin ilk Sanayi Bakanı olan Ali Coşkun bana şöyle aktardı:
– Tayyip Bey başbakanlık koltuğuna oturduğunun sanıyorum üçüncü ayında beni çağırdı ve “Ali Abi, siz İhlas Finans’ı kuran isimsiniz. Orada feryatlar var. O konuyu siz üstünüze alın ve iyi bir temizlik yapalım,” dedi. Ben de TMSF Başkanı Ahmet Ertürk ile temasa geçerek tespitler yaptırdım. TMSF Başkanı Ertürk bana ve hatta kamuoyuna büyük bir hortumlama yani hırsızlık var diye açıklama yaptı. Tam hazırlık yapıp düğmeye basacakken Tayyip Bey “Ali Abi İhlas Finans operasyonunu durdurunuz,” dedi. “Bir sorun mu var” diye sorunca, “Yorum yok Ali Abi, İhlas Finans’a dokunulmayacak,” dedi. Israr ederek “İhlas Finans’ı kuran benim, sonra siz siyasete çağırdınız geldim. Ama benim ismim sebebiyle oraya para yatıranlar var. Mahşerde bunun hesabı bana da sorulur. Bu olayı kapatamayız,” dedim... Bu sözlerim üzerine Başbakan beni tersledi ve o günden sonra ilişkimiz koptu. Dahası, bir sonraki seçimde bakan olmama rağmen beni aday bile yapmadı.
Evet İhlas’a ve İhlas Finans olayına iki ayrı Tayyip Erdoğan tepkisi...
Erdoğan’daki bu tutum değişikliğinin perde arkası mı?
O henüz sır, ancak tam da o günlerde ABD’nin Ankara Büyükelçisinin fiilen batık olan İhlas Holding’i ziyaret ettiği gazete ve televizyonlara haber oldu. İlaveten çok geçmedi, bir önceki ABD Ankara Büyükelçisi Marc Grossman’ın ayda 100.000 dolar maaşla İhlas’a danışman atandığı borsaya bildirildi ve bu da gazetelere geçti.
"ONLAR BENİM CARİYEM"
Tekrar İhlas’a dönersek, ameliyat sonrası iyileşmemle beraber zaten gönlümden çıkardığım TGRT ile Türkiye gazetesinden istifa ettim ki o kurumda dilekçe vererek ayrılan ilk isim bendim.
İstifam sonrasında veda etmek için Enver Bey’in Sarı-yer’deki evine gittim.
Ve tam üç saat ben konuştum o dinledi.
Burada yazamayacağım her şeyi ama her şeyi yüzüne söyledim ve tövbe et dedim.
Enver Bey hiç unutmam “Benim için anlatılan pek çok şey yalan, inanma” deyince şahit olduğum birkaç hadiseyi kendisine aktardım; bir tanesini burada nakledeyim.
Bir gün yine TV programı için Ankara’dan İstanbul’a giderken uçakta hemşerim olan Nurol Holding’in patronu Oğuz Çarmıklı ile karşılaştım.
Oğuz Bey hayrola deyince “Program için gidiyorum” dedim.
Program sonrası buluşalım diye ısrar edince tamam dedim ve o gece İstanbul’un barlarına yelken açtık.
Güzel bir barda kamuoyunda tanınan ünlü hanımlarla sohbet ederken Oğuz Bey beni “TGRT”den diye tanıtınca bir tanesi “Enver Abi, Enver Abi, onu özledim” demeye başladı. Bunu söyleyen hanıma, “Enver Bey’i nereden tanıyorsun?” deyince ünlü üç isim birden kıkırdamaya başladılar. Dahası bir tanesi, “Ayol biz TGRT toplantılarını Enver Abi ile buralarda yani barlarda yapardık” demez mi!..
Tersleyince, “İnanmıyorsun ama ben şimdi bile onunla konuşurum,” dedi.
“Gecenin saat üçünde Enver Bey seninle mi konuşacak. Hadi oradan!” dedim.
“Ayol adam gece uyumuyor” diyen sarışın, telefonunun tuşlarına bastı ve şunları söyledi:
“Uyandırdım mı yoksa sizi?”
Ve telefonu kulağıma dayadı.
Evet telefondaki Enver Ören’di ve sesin ona ait olduğunu yıllardır telefonla onunla en çok konuşanlardan biri olarak en iyi ben bilirdim.
(...)
Enver Ören çok zeki bir insandı. Öyle olmasa zaten biyoloji öğretmenliğinden oralara tırmanamazdı.
Namazını ihmal etmez ama TGRT ve Holding’de önüne gelen bütün güzel hanımlara sarılırdı; bir gün şakaya vurarak sordum:
– Enver Abi haram diye kadının elini sıkmıyorsunuz, evinizde harem-selamlık var ama maşallah önünüze çıkan bütün güzel hanımları kucaklıyorsunuz.
Cevap:
– Sabahattin, Holding’deki hanımlar benim için cariye hükmündedir.
“Nasıl” diye sorunca devam etti:
– İaşesini sağladığın hanım sana dinen haram sayılmaz.
– Peki nikâh o zaman niye var? Bas parayı ya da ver maaşı oldu bitti mi yani?
– Cariye diyorum. Eş demiyorum. Cariyelerde nikâh aranmaz.
– Peki cariye olmak için gayri müslim olmak gerekmiyor mu?
– O da var ama esas olan nafakasını sağlamaktır.
– Enver Abi bunu bir yerde söylemeyin. Hem siz hem İslam zarar görür.
TÜRKİYE'NİN EN ZENGİN GAZETECİSİ EROL ELİBOL
Türkiye Gazetesi'nin bugün manşetinde yer alan "Yeni darbeyi ulusalcılar yapabilir" başlıklı haberde imzası bulunan Erol Elibol'u ise 2009'da yine Sabahattin Önkibar anlatmıştı...
Aslen, emekli bir binbaşı olan Elibol, TGRT, Türkiye Gazetesi, İHA gibi kurumları içinde barındıran İhlas Medya Grubu’nun Ankara Temsilciliği görevini yürüttü. 
Önkibar, Elibol hakkında şunları gündeme getirmişti:
- Bu eski subay emeklisine çalıştığı kurumda da farklı gözle bakılıyor. Adam bazılarına göre istihbaratçı. Bazılarına göre de gerçekte AKP’nin sadık mutemedi ve militanı, ama askeri de idare ediyor. Çalıştığı gazetede yazdığı yazılara bakıyoruz katıksız AKP yandaşı
- Subay emeklisi bu sonradan olma gazeteci bugün dünya üzerindeki en zengin medya çalışanıdır.
- Anlatılanlara göre adam subayken borcu sebebiyle maaşına haciz bile konmaya tevessül edilmiş, yani bugün Karun gibi olan bu sözde gazeteci dün Harun’dan bile beter sefil ve fukara imiş!
- Peki, bu korkunç servet nereden mi geldi ve hâlâ gelmeye devam ediyor?
Kamudan aldığı tezgâhlanmış işlerden! Adam güya fiili olarak hem gazetecilik yapıyor hem de  devletten onlarca trilyonluk işler bitiriyor ki bunu gizli saklı değil, resmen yapıyor.
- İhlas’a temsilci olduktan sonra bu kurumdan maaş almadığınız doğru mudur? Bu yönde insanlara beyanlarınız oldu mu? Maaş almıyor iseniz, neyin karşılığında orada çalışıyorsunuz?
- Park Vadi ve Batıkent’te kamudan aldığınız devasa arsalar var mı? Bunları hangi şartlarda aldınız? İhale yapılmış mıdır? Bu arsalara binleri aşan lüks konut ve lüks villalar yaptığınız doğru mudur? Bu iki proje bedeli toplamının 260 trilyonun üstünde olduğu doğru mudur?
- Bunlara ilave olarak İzmir’de olimpik yüzme havuzu ve benzer bazı kamu üst yapı projelerini yaptığınız doğru mudur? Yaptı iseniz bunlar hangileridir?
- Milli Eğitim Bakanlığı’nın okullarda bedava dağıttığı ders kitapları ihalesine girdiğiniz doğru mudur? Doğruysa o ihale bedeli ne kadardır?
- Kamuya ait Ankara’nın çok önemli arsa ve arazilerini  kat karşılığı alıp inşaat yaptığınız doğru mudur?
İHLAS HOLDİNG CEO’SU FETÖ’DEN TUTUKLANMIŞTI
Sabahattin Önkibar Kasım ayında Aydınlık'taki köşesinde, İhlas Holding Yönetim Kurulu Başkanı Mücahit Ören’in 15 Temmuz darbe girişiminden 2 gün önce “Ankara’yı ayağa kaldıracağımız gün çok yakın” diye mesaj gönderdiğini iddia etmişti.
Sabahattin Önkibar, yazısında İhlas Holding’teki Amerikalılara dikkat çekerek “Mark Grossman kim? ABD’nin eski Ankara Büyükelçisi ve CIA’nın Ortadoğu masası şefi. Emeklilik sonrasında İhlas Holding’de ayda 150 bin dolar maaş ile yöneticilik yaptı”dedi.
“Thomas Bonifield ise İhlas Haber Ajansı'nın birkaç hafta öncesine kadar genel müdürüydü ve bu göreve Mark Grossman’ın tavsiyesi ile gelmişti” diyen Önkibar şöyle devam etti:
“15 Temmuz FETÖ darbesinden sonra Mücahit Ören bu Thomas’ı apar topar işten çıkardı ki bu kovmada devletin devreye girdiği dillerde. Bir diğer isim İhlas Holding’in halen FETÖ mensubu olmaktan hapiste olan CEO’su Cahit Paksoy ve onu tavsiye eden yine Mark Grossman.”
“ANKARA'YI AYAĞA KALDIRACAĞIMIZ GÜN ÇOK YAKIN”
Sabahattin Önkibar, FETÖ’nün 15 Temmuz darbe girişimi öncesinde Mücahit Ören’in ABD’de bulunduğuna dikkat çekerek şunları yazmıştı:
Tarih 13 Temmuz 2016. ABD’den holdinginin işlerini takip etmektedir. Türksat için malum bütün televizyonlardan teminat mektubu istenir ve TGRT’de o teminatı gönderir fakat gönderilen teminat eksik yani yetersizdir... Konu Mücahit Ören’e aktarılır ve Ören bu talebe ABD’den e-mail ile aynen şu karşılığı verir:
- ‘Kesin söylüyorum bir kuruş ilave teminat vermeyeceğim... Önce kapatırım TGRT’yi, ancak Ankara’yı ayağa kaldıracağımız gün çok yakın... Bankalar ile konuşmayın...”
“Mark Grossman’ın can dostu Mücahit Ören 13 Temmuz’da yani FETÖ darbesine iki gün kala üstelik ABD’de bulunuyor iken durduk yerde niye Ankara’yı ayağa kaldıracaklarından söz ediyor?” diye soran Önkibar yazısını şöyle sonlandırdı:
“MİT ve emniyet istihbarat, 13 Temmuz 2016 günü ABD saati ile 10.05’te Mücahit Ören (a.m.oren@ıhlas.com.tr) tarafından Batuhan Yaşar’a (batuhanyasar@tgrthaber.com.tr) gönderilen bu e-mail mesajına pekala ulaşıp sorgulayabilir ki, o mesajın çıktısı İhlas’ın içinden bana gönderildi... Evet asla suçlama yapmaksızın soruyorum, bu mesaj ne anlama geliyor ve devlet bu konuyu araştıracak mı?”
Sinan Acıoğlu


http://odatv.com/turkiyenin-de-adinin-karistigi-rusvet-skandali-israile-uzandi-1907171200.htmlTürkiye'nin de adının karıştığı rüşvet skandalı İsrail'e uzandı
Yunanistan'da da yaşanmıştı...
İsrail basını Alman denizaltı skandalıyla çalkalanıyor. Alman denizaltı şirketi ThyssenKrupp'un İsrail temsilcisi olan Michael Ganor hakkında rüşvet ve kara para aklama şüphesiyle başlatılan soruşturmanın genişletilerek, başta Savunma Bakanlığı olmak üzere İsrail devleti içerisinde çeşitli kurumların önemli isimlerine uzanması bekleniyor. İddialar Ganor'un İsrail ile Alman şirketi arasındaki anlaşmanın gerçekleşmesi için devlet içerisindeki çeşitli isimlere rüşvet verdiği üzerinde yoğunlaşıyor. 
İsrail'in Haaretz gazetesi, Deniz Kuvvetleri'ndeki aktif görevinden emekli edilmiş ve hala görevde bir dizi personelinin konuyla ilgili olarak soruşturulacağını belirtiyor. Middle East Eye sitesi ise, ThyssenKrupp'un 2 milyar dolar değerindeki siparişini İsrail skandalı sebebiyle durdurduğunu iddia etti. 
SKANDALIN TÜRKİYE'YLE BAĞLANTISI VAR MI
16 Şubat 2016 tarihinde, Cumhuriyet Gazetesi'nde Elmas Topçu imzasıyla yayımlanan haberde; Bremen Başsavcılığı tarafından askeri donanım alanında faaliyet yürüten Atlas Elektronik şirketine baskın düzenlendiği bilgisi yer almıştı. Çoğu şirket çalışanı 14 kişi hakkında soruşturma başlatıldığı belirtilen haberde, hakkında soruşturma başlatılan isimlerden ikisinin Türkiye Cumhuriyeti vatandaşı olduğu ve Almanya'da ikamet etmediği bilgisi yer almıştı. 
2009 yılında Türkiye ile ThyssenKrupp  şirketi arasında, 6 adet 214 sınıfı yeni tip denizaltı üretimi konusunda işbirliği anlaşması imzalanmıştı. Firmanın, 2011 yılında Türkiye’nin ön ödemeyi yapmasıyla, tasarımını ve mühendislik hizmetini verdiği yeni tip denizaltı inşaasının başladığını duyurmuştu. 
On yıl sürecek proje kapsamında, denizaltıların Gölcük Tersanesi’nde tamamlanacağı kaydedildi. Hem su altında hem de su üstünde keşif ve bilgi kazanımından özel operasyonlara uygun bu yeni tip denizaltıların komuta kontrol sistemlerinin, sonarlarının ve konsollarının tedarikinin ise Alman Atlas Elektronik şirketinden yapılacağı açıklandı. Bremen Başsavcılığı, Atlas Elektronik’in bu ihaleyi almak için Türkiye’de “ordu mensuplarına” rüşvet verdiğini iddia ediyor. 
YUNANİSTAN'DA DA YAŞANMIŞTI
Türkiye Savunma Sanayii Müsteşarlığı ise, yeni tip denizaltı projesinde sözleşmenin HDW ile yapıldığını, Atlas Elektronik’in alt yüklenici olarak görevli olduğunu bildiriyor. 1902’de kurulan Alman şirketi Atlas Elektronik’in yüzde 51’i ThyssenKrupp, yüzde 49’u ise Airbus‘a ait. Şirketin Yunanistan ile yaptığı denizaltı projesinde de ihaleye rüşvet karıştırmak iddiasıyla 2013 yılında soruşturma açılmıştı. Türkiye’ye yönelik rüşvet iddialarının da bu soruşturma kapsamında ortaya çıktığı ileri sürüldü. 
Odatv.com


http://odatv.com/erdogan-turkiyeyi-degil-turkiye-erdogani-yonetiyor-1907171200.html"Erdoğan Türkiye'yi değil, Türkiye Erdoğan'ı yönetiyor"
Doğu Perinçek'ten ilginç çıkış...
Vatan Partisi Genel Başkanı Doğu Perinçek, Cumhurbaşkanı Recep Tayyip Erdoğan yönetimini ABD'nin Kürdistan planı hayata geçsin diye Türkiye'nin başına getirdiğini iddia edip, "2014'ten itibaren Tayyip Erdoğan'lar ABD'nin kontrolünden çıktı. Türkiye'nin kontrolüne girdi. Artık Tayyip Erdoğan Türkiye'yi değil, Türkiye Tayyip Erdoğan'ı yönetmeye başladı" dedi. 
Vatan Partisi Denizli İl Başkanlığı'nın Esnaf Sarayı Toplantı salonunda düzenlediği 'Barzani'nin Bölücü Referandumu, Türkiye ve Bölge Ülkelerinin Çözümü' isimli konferansa konuşmacı olarak Vatan Partisi Genel Başkanı Doğu Perinçek katıldı. Konferans öncesi Perinçek ve eşi Şule Perinçek, Vatan Partisi'ne yeni katılan 8 kişiye rozet taktı. Kürsüye çıkarak partililere seslenen Perinçek, Barzani'nin Kürdistan'ın bağımsızlığı için referandum yapılacağını ilan ettiğini, bu eksende hem Türkiye'de, hem Batı Asya'da, hatta dünyadaki güçlerin bu eksende saflaştığını söyledi. Dünya ölçeğinde bir cepheleşme söz konusu olduğunu belirten Perinçek, "Birinci Körfez Savaşı'nda ABD, Irak'a saldırdı. Şimdi apaçık ortaya çıktı. Amaç ikinci bir İsrail devletini kurma amacıydı. Birinci Körfez Savaşıyla Amerika Irak'ı işgal etti. '30. Paralelin yukarısına geçemezsin' dedi Irak'a. Ve orada sözüm ona özerk bir Kürt devleti kuruldu. Vatanseverler ve Saddam tasfiye edildi. İran, Suriye ve Türkiye'yi tehlikeye sokan ikinci bir adım atıldı" dedi.  
"ERDOĞAN TÜRKİYE'Yİ DEĞİL, TÜRKİYE ERDOĞAN'I YÖNETİYOR"
15 Temmuz Darbe girişiminin Türk-ABD savaşı olduğunu ifade eden Perinçek, "15 Temmuz, sadece cemaate karşı bir savaş değil, Türkiye ve Amerika arasında tanklarla, helikopterlerle silahlarla yapılan bir savaş. Türkiye 249 şehit verdi bu savaşta 2 bin 148 de yaralı verdi. Bugün Türkiye'de iç politikayı izleyelim. Bu savaşa göre Kürdistan planına göre şekillendirmekte saflar.  Darbe girişiminin üzerinden bir yıl geçti. Bu darbe olayı da ABD'nin, Kürdistan planı içinde anlam kazanıyor. Erdoğan yönetimini, ABD Kürdistan planı hayata geçsin diye getirmiş, Türkiye'nin başına oturmuştu. 2014'ten itibaren Erdoğan'lar ABD'nin kontrolünden çıktı. Türkiye'nin kontrolüne girdi. Artık Erdoğan Türkiye'yi değil, Türkiye, Erdoğan'ı yönetmeye başladı" diye konuştu. 
CHP Genel Başkanı Kemal Kılıçdaroğlu'nun Adalet yürüyüşünü de eleştiren Perinçek, "Yürüyüş oldu, 'Adalet Yürüyüşü' adı verildi. O yürüyüşte baş slogan hapishanelerin kapısını açacağız, tutukluları, haksızlığa uğramışları kurtaracağız denildi. CHP lideri Kılıçdaroğlu, bir koluna PKK'ya taktı. Öbür tarafa da FETÖ'yü taktı. FETÖ ve PKK'nın talepleriyle o yürüyüş götürüldü. Adalet talebi PKK'ya adalet, FETÖ'ye adalet. İçerideki PKK'lıları, FETÖ'cüleri dışarı çıkartmak. 11 milletvekili var HDP'nin onlar tahliye edilsin, 145 bin kişi kamuya dönsün isteniyor. Türkiye, Gladio'yu temizliyor. CHP'de, o Gladio'yla beraber yürüyüp, Gladio'yu tekrar devletin içine iade etmek, yeniden oturtmak için bir yürüyüş yapıyor. Bu yürüyüş budur" dedi. 
 


http://odatv.com/resat-petekin-yegenine-kotu-haber-1807171200.htmlReşat Petek'in yeğenine kötü haber
İlk Odatv uyarmıştı
FETÖ operasyonlarıyla gündeme gelen, AKP Milletvekili Reşat Petek'in yeğeni Necmettin Şimşek'in sahibi olduğu Akdeniz Güvenlik'in aldığı, İstanbul Büyükşehir Belediyesi’nin (İBB) özel güvenlik ihalesini Kamu İhale Kurumu (KİK) oybirliğiyle bozdu. 
20 MİLYON FAZLA TEKLİF VERDİ, İHALEYİ ALDI
30 Mart tarihinde İBB, 01 Mayıs 2017 ile 31 Ağustos 2019 tarihleri arası özel güvenlik hizmet alımı için ihaleye gitti. Ahmet Tarhan’ın başında olduğu İBB Güvenlik Müdürlüğü’nün yaptığı ihalede dört firma teklif verdi.
İhaleye giren firmalardan Pusula Özel Güvenlik 285 milyon 41 bin TL, Ulusal Özel Güvenlik 284 milyon 927 bin TL, Bilge Koruma 304 milyon 2 bin TL ve Akdeniz Güvenlik de 303 milyon 610 bin TL’lik tekliflerde bulundular.
İhale Komisyonu, Akdeniz Güvenlik haricinde diğer şirketlerle ilgili bazı “gerekçeler” bulup teklifleri değerlendirme dışı bıraktı. Komisyonun Pusula Güvenlik’le ilgili değerlendirmesi ise dikkat çekti:
“Maliyete göre aşırı düşük teklif.”
Sonuç olarak, komisyon ihaleyi yaklaşık 20 milyon TL fazla teklifte bulunan Akdeniz Güvenlik’e verdi.
KİK KARARI OYBİRLİĞİYLE BOZDU
İhaleye katılan diğer şirketler ise ihale sonucuna itiraz etti. İBB, itirazları reddetti. Bunun üzerine şirketler Kamu İhale Kurumu’na başvurdu. Başvuruyu değerlendiren Kamu İhale Kurumu, 17 Mayıs tarihinde verdiği kararında İBB’nin Akdeniz Güvenlik harici diğer şirketler için bulduğu “gerekçelerin” mevzuata uygun olmadığını, itirazın haklı olduğunu değerlendirerek ihalenin yeniden gerçekleştirilmesi gerektiğine oybirliğiyle karar verdi. 
“KORUMAYA” DEVAM EDİYOR
İBB’nin Kamu İhale Kurumu’nun kararına uyup, ihaleyi ne zaman yenileyeceği merak ediliyor. Bu süreçte İBB’nin bütün kurumlarını, FETÖ operasyonlarıyla gündeme gelen AKP’li Reşat Petek’in yeğeninin şirketi Akdeniz Güvenlik’in güvenlik elemanları “korumaya” devam ediyor.
NE OLMUŞTU
AKP Milletvekili Reşat Petek’in yeğeni Necmettin Şimşek’in sahibi olduğu Akdeniz Güvenlik, ilk olarak Çağlayan Adliyesi’nde savcı Mehmet Selim Kiraz’ın şehit edilmesiyle gündeme geldi. Şirket daha sonra ise 15 Temmuz darbe girişimi sırasında Atatürk Havaalanı’nda darbeci askerlere refakat eden 3 özel güvenlik mensubunun ortaya çıkmasıyla dikkatleri üzerine çekti. 
Devlet Hava Meydanları İşletmesi (DHMİ) Genel Müdürlüğü 45 havaalanının güvenliğini sağlayan Akdeniz Güvenlik ile yollarını ayırdı. Emniyet Genel Müdürlüğü'nün yaptığı soruşturmada havalimanlarında görevli bazı güvenlikçilerin FETÖ ile irtibatlı olduğu tespit edildi.
Bütün bunlara rağmen AKP’li Kadir Topbaş’ın başkan olduğu İstanbul Büyükşehir Belediyesi, Akdeniz Güvenlik’ten vazgeçmedi.
İHALE KOMİSYONU KARARI:


http://odatv.com/yahu-siz-kimsiniz-2107171200.htmlO halde, ne mi yapıyoruz? 
Videolar ve grafikler hazırlıyor, o görsel malzemeleri sosyal medyadan yayımlayıp insanların vicdanına ulaşmaya çalışıyoruz. 
"Tutuklu yargılama"nın saçmalığını, soruşturma aşamasındaki hukuksuzlukları kamuoyuna aktarıyoruz. 
İşte "24 Temmuz Birlikte Özgürüz" adlı grup da, Cumhuriyet davası öncesi düzenlenen bu kampanyaların organize edildiği yer. 
Yani... 
O grupta ne konuşulduysa, ne planlandıysa, hepsi açık olarak tüm Türkiye'ye ulaştı. 
Evet, tekrar üstüne basa basa söylüyorum: 
FETÖ sanığı savcının başlattığı ve soruşturmasını yürüttüğü Cumhuriyet davası hukuksuzluklarla doludur. 
Meslektaşlarımızı tutuklu yargılamanın sona ermesi ve tahliye edilmeleri gerekmektedir. 
FETÖ'YÜ TÜM DÜNYADA GÜÇLENDİRİYORSUNUZ
Bu yalan manşete dair avukatımız Hüseyin Ersöz aracılığıyla suç duyurusunda bulunacağım.  
Ama aslına bakarsanız... 
Güzel de oldu bu manşet. 
Zira acı gerçeği bir kez daha söyleme imkanı verdiler bize. 
Bakınız. 
İşte bu tür kripto polislerin eliyle hazırlanan fezlekelerle... 
Ve... 
Bir dönemin Fethullah Gülen yalakası, TV'deki konuklarına "Fethullah Gülen'in F'sine dokunmayacaksın" uyarılarında bulunan Turgay Güler'in yönetimindeki Güneş gibi yayın organlarının sözde haberleri olduğu sürece... 
Siz bu kafayla FETÖ'yü yenemezsiniz.  
"Dünya neden FETÖ'yü anlamıyor" diye hiç dertlenmeyin, öfkelenmeyin. 
Siz böyle hedef göstermeler ve operasyonel işler yaptıkça, FETÖ'nün tüm dünyadaki lobisinin elini güçlendiriyorsunuz. 
Belki de sizin gibi küçük kriptolara verilmiş olan görev bu! 
Evet sözüm, bu paçavraları "haber" diye yapanlara... 
Yahu siz kimsiniz? 
Siz dün kendi Ordusu'na Fethullahçı çeteyle kumpas kuranlarsınız! 
Sizden daha iyi ajanlık yapan mı var? 
Siz kendi bayrağının adının bile değişmesini savunan, ülkenin kurucusuna her gün küfredensiniz! 
Sizden daha haini var mı sahiden? 
Siz kendi ülkesinin birikimini yıkması için Batı'ya yaltaklananlarsınız! 
Siz varken bu ülkeye adam göndermeye gerek mi var? 
Yahu sizin patronunuz değil mi, Fethullah Gülen'in müridi olduğunu itiraf ettiği kitapları piyasadan toplatan! 
Hiç kusura bakmayın, dün tetikçiliğini yaptığınız amirleriniz bugün hangi çöplükteyse, yarının tarihi de farklı olmayacak! 
Biz buradayız Turgay Efendi! 
Dün "Hocaefendi"ne düzdüğün övgüleri nasıl unutmadıysak, bugünü de unutmayız! 
Barış Pehlivan 


http://odatv.com/turkiyeye-100-yil-yetecek-petrol-ve-dogalgaz-rezervi-2007171200.htmlTürkiye’ye 100 yıl yetecek petrol ve doğalgaz rezervi
Harekatın 43’üncü yıl dönümünde Kıbrıs’ı bir de böyle okuyun
Kıbrıs'ı yurt edinme maceramız Piyale Paşa komutasındaki Osmanlı Donanmasının 15 Mayıs 1570’te İstanbul’dan ileri hareketi ile başlar, 1 Temmuz 1570’te Lala Mustafa Paşa komutasındaki ordunun adaya çıkması ile devam eder ve o zaman adanın sahibi konumundaki Venediklilerin son direniş noktası olan Magosa’nın teslim olması ile 4 Ağustos 1571 tarihinde somutlaşır.
Gördüğünüz gibi; ada çeşitli entrikalarla burayı tek başına sahiplenmeye çalışan Rumlardan veya Yunanlılardan değil, Venediklilerden alınmıştır. 
KIBRIS'IN FETHEDİLMESİNİN NEDENİ
Kıbrıs’ın fethedilmesinin nedeni ise ağırlıkla Ortodoks yerli halkın, Katolik Venedik yönetimi altında baskı görmesi ve yardım istemesiydi. Tabii ki adanın Osmanlı için jeopolitik ve stratejik öneminin fetih kararında etkili olmadığını söylemek yanlış olur.
Kıbrıs alındıktan sonra adaya 21 Eylül 1571 tarihli Padişah II. Selim’in fermanı ile İç Anadolu’nun Karaman Vilayetinin belirli yerlerinden vasıflı ve seçilmiş Müslüman Türk aileler yerleştirilmiştir. Kıbrıs Türkleri, işte bu seçilmiş insanların genetik devamı ve torunlarıdır. Ayrıca Kıbrıs Türkleri, 1878’de başlayan İngiliz yönetimi altındaki ağır baskı ve haksızlıklara, daha sonra Rum terörü nedeniyle çektikleri acılara rağmen kimliklerine sahibiyet konusunda gösterdikleri duyarlılıkla rüştlerini ispatlamışlardır.
KIBRIS'A TEKRAR ÇIKMAMIZIN NEDENİ
Tam olarak 43 yıl önce bugün, yani 20 Temmuz 1974 tarihinde Türk Silahlı Kuvvetleri Kıbrıs’a çıktı. Bu sefer de esas neden, dinsel ve etnik farklılığı dolayısıyla ayrıma tabi tutulan, soykırıma uğratılmaya çalışılan, yüzyıllar önce devletin çıkarları için orada zorunlu olarak iskan edilen soydaşlarımızın yardımına koşmaktı. 
Siz hiç AKRİTAS soykırım planını duydunuz mu? Evet, bu plan Kıbrıs’ta yaşayan Müslüman Türklerin imha planıdır. AKRİTAS, 21 Aralık 1963 tarihinde Tahtakale’de başlatılan Rum saldırılarını organize eden planın adıdır.
İFESTOS
Ya İFESTOS'u? Bu, bir harekat emridir. Harekat emri planlara istinaden yapılır ve “kim, nerede, nasıl, ne zaman, ne yapacak” ayrıntılarını içerir.
İşte İFESTOS, 400 yılı aşkın süredir adada yaşayan Müslüman Türklerin evcil hayvanları da dahil nasıl etnik temizliğe tabi tutulacağını, köy köy ve hane hane olarak nerelere topluca gömüleceğini içeren harekat emrinin adıdır.
"ERMENİ SOYKIRIMI" YALANI
Bu planlar ve emirler ele geçirildi, imzalı ve inkar edilemez kanıtlar olarak dünya tarihinde yerini çoktan aldı!
Nerede bizim işbirlikçilerimiz ve hainlerimiz? Onlar içeriden, diğerleri (emperyalizm ve Ermeni Diasporası) dışarıdan, dört koldan çalışmalarına rağmen "Sözde Ermeni Soykırımını" kanıtlayacak böyle bir belge bulamadılar! Bu bir yalan!
HER TARAFTA BÖLÜNME İSTENİYOR
Bakınız, 1990 sonrası yeni dünya düzeninde sadece Avrupa’da bile Yugoslavya’dan yedi, Çekoslovakya’dan iki yeni bağımsız devlet ortaya çıktı. Bu yeni devletlerin halkları etnik veya dinsel olarak birbirine çok yakın olmasına rağmen emperyalizmin çıkarları için ayrıştırıldı. Bölünmeler günümüzde bile hala devam ediyor. Sudan bölündü,  Libya bölünüyor, Irak ve Suriye bölünmenin arifesinde! Türkiye de bölünmeye çalışılan ülkeler arasında.
Ne diyorsunuz, emperyalizm bütün dünyada, hatta bizim ülkemizde bile bölünmeyi teşvik ederken, niye Kıbrıs’ta ayrı etnik, dinsel, kültürel kökenden gelmelerine ve aralarında evrenin en büyük suçu sayılan soykırıma uğrama/uğratma teşebbüsü acısı yaşanmasına rağmen Türkler ile Rumlar arasında bütünleşmeyi istiyor?
KIBRIS'TA YAŞAMSAL ÇIKARLARIMIZ VAR
Çünkü emperyalizm, Türkiye gibi jeopolitik bir devin Kıbrıs gibi jeopolitik bir varlıkla buluşmasını istememektedir. Birleşme ve bütünleşme hikaye olup, malı götürmeye çalışmaktadırlar. Kıbrıs Türküne layık gördükleri, zaman içinde asimilasyona ve göçe uğratacakları azınlık hakkıdır.
Kıbrıs ülkemiz için yaşamsal öneme sahiptir. Bunun dışındaki görüşler ya kötü niyetlidir, ya satın alınmıştır ya da arkasında bilgi, tarihi derinlik, deneyim ve birikimi yoktur.
YAŞASIN KUZEY KIBRIS TÜRK CUMHURİYETİ
Bu arada biliyor muydunuz, Kıbrıs'ın etrafında tespit edilen yüksek kapasiteli fosil enerji kaynaklarının ABD, AB ve İsrail’in ilgisini çektiğini ve bölgede Türkiye’nin 100 yılına yetecek kadar petrol ve doğal gaz rezervi olduğunu?
Yaşasın Kıbrıs Türk’ü, yaşasın Kuzey Kıbrıs Türk Cumhuriyeti, yaşasın Türkiye Cumhuriyeti! Ne Mutlu Türk’üm diyene!
Türker Ertürk


http://odatv.com/valilik-tarafindan-aciga-alinan-baskan-halen-gorevde-2607171200.htmlValilik tarafından açığa alınan başkan halen görevde
Çok konuşulacak iddia
Muğla'nın Seydikemer İlçesi Eğitim Bir-Sen Başkanı İrfan Deveci, Cemaat soruşturması kapsamında tutuklanarak cezaevine gönderilmiş ardından adli kontrol şartıyla serbest kalmıştı.
Muğla Valiliği tarafından açığa alınan ve yargılaması halen süren Seydikemer Eğitim Bir-Sen Başkanı İrfan Deveci’nin başkanlık yapmaya devam ettiği iddia edildi.
Adı Seydikemer'de Milli Eğitim'de Whatsapp’dan torpil skandalına da karışan İrfan Deveci ve ekibi geçen günlerde Memur-Sen ve Eğitim Bir-Sen İl Başkanı Önder Uçak'ı'da ziyaret etti. Yaşanan bu gelişme ise şaşkınlık yarattı.
Murat Sökdü


http://odatv.com/kimsin-lan-2407171200.html“Kimsin lan”
Ordu kavgası büyüyor
Ordu Büyükşehir Belediye Başkanı Enver Yılmaz dün Aybastı şenlikleri sırasında yaşanan skandalın ardından açıklama yaptı, Emniyet Müdürünü suçladı.
Enver Yılmaz açıklamasında şunları söyledi: “Başkanım dedi önde 14 koltuk var, il emniyet müdürümüze yer düşmüyor. Halbuki il emniyet müdürümüz en önde oturma talebinde bulundu dedi. Ben de dedim ki bunu valilikle çözün. Resmi protokol neyse onu uygulayın dedim. İlk sıra zaten doğal olarak doluyor. Bunun üzerine arkadaşlarımız il emniyet müdürümüze, il emniyet müdürü 41’nci sırada… 14’ncü sıranın hemen arkasında hatta söyledi-imde şu oldu ‘bakan beyin hemen arkasına’ dedim. İl emniyet müdürü ve jandarma komutanı diye konuldu.
Fakat bu beyanlarımız hiç ciddiye alınmamak suretiyle il emniyet müdürlüğü sabah 09:30’ta, kendileri Aybastı emniyet müdürlüğünden getirdikleri sandalyeyle birlikte 5 polisle birlikte bu sandalyede hazırlık yaptılar ve oturdular. Görüyorsunuz. Bu esnada biz meydanda değiliz. Biz emniyet müdürünü protokolden kaldırmadık. Bunun üzerine vali bey, vali yardımcısı arkadaşımıza, bu polisler o koltuğu kaldırmak için uğraşıyorlar. Ve şimdi dikkat edin, polis sayısı bazen 8’e çıkıyor. Alay komutanımız diyor ki ‘ben kendi yerimi vereyim kardeşim’ deyip polisleri uyarıyorlar. Bunun üzerine jandarma oraya geliyor.
Vali beyi ve bakan beyi karşılamak için kapıdayım. Karşılıyoruz, çiçekleri veriyoruz. Meydanda da biz protokolle beş dakika alanı turluyoruz. Bakan bey, vali bey ve ben protokoldeki yerime oturuyorum. Benim oturduğumda sağımdaki iki yerde il milletvekili arkadaşlarımıza ve Şanlıurfa milletvekili Kemalettin Bey. Bir gün önceden bildirilmiş ve yer tahsisi yapılmıştır. İl emniyet müdürümüz, Urfa milletvekilimizin yerine hızlıca oturunca ben kendisine ‘Burası milletvekilimizin yeri’ dedim.
“SİNKAFLI “GİT, KİMSİN LAN” DEYİNCE ORADA BİR ARBEDE ÇIKTI”
Bana elinin tersiyle, sinkaflı ‘git, kimsin lan’ deyince orada bir arbede çıktı. Tamamen şahitlidir, arbede esnasında da benimle emniyet müdürü arasında temas dışında, ne polis ne jandarma özel hareketten bana, ne de bizim taraftan fiili bir temas olmamıştır. Teşekkür ediyorum jandarmamıza, polisimize, özel harekatımıza, zabıtamıza. Başından beri kurguladığı senaryoyu başlattı. Emniyet müdürü yukarıdan aşağı indi ortalığı karıştırdı, milleti birbirine düşürdü. Kendisi çekildi kenara, tüm jandarma özel harekat milletin seçtiği belediye başkanının üstüne geldi. Arkadaşlarımız Numan Bey'in himayelerinde Fatsa’ya intikal ettiler. Fatsa Devlet Hastanesi’ne gitti il emniyet müdürümüz. Bu yayınlayacağımız belge resmi belge. Üç tane doktor kendisinin rapor verilebilecek mahiyette bir hasta olmadığını belirtmek suretiyle rapor alamıyorlar, devlet hastanesinden. Şimdi bu doktorumuzun başına bir iş gelirse, raporu vermeyen hastanelerin yöneticilerinin başına bir iş gelirse vah memleketin haline.”
Odatv.com


http://odatv.com/mecidiyekoy-tarafinda-gelmeyin-deniz-anasi-var-1807171200.html"Mecidiyeköy tarafına gelmeyin deniz anası var"
Sosyal medya bu mesajlarla yıkılıyor...
İstanbul'da bu sabah başlayan kuvvetli sağanak yağmurun hayatı felç etmesinin ardından, sosyal medyada konuyla ilgili çok sayıda paylaşım yapıldı. 
Sosyal medyada çok sayıda kişi, yağmurla birlikte vatandaşın yaşadığı zorlukları esprili bir dille paylaştı. 
İşte o paylaşımlar:
Öte yandan, yağan yağmurla birlikte sosyal medyada Başbakan Binali Yıldırım'ın "yağmur yağıyor, seller akıyor" şarkısını söylediği görüntüleri de paylaşım rekorları kırdı.  
Odatv.com


http://odatv.com/70-yasindayim-kemalist-subaylari-taniyorum-2307171200.html"70 yaşındayım Kemalist subayları tanıyorum"
İlber Hoca'dan 15 Temmuz çıkışı
Prof. Dr. İlber Ortaylı, Habertürk’te yayımlanan Oylum Talu’nun sunuculuğunu yaptığı programa katıldı. 
“15 Temmuz darbe girişimini Kemalist subaylar yaptı” iddiasına değinen Ortaylı “Mesela diyorlar ki bunu Kemalist subaylar yaptı. Ben kemalist subayları tanıyorum, 70 yaşındayım. Ve ömrümün büyük bir kısmında tanıdım. Üstteğmen’inden de sınıf arkadaşlarımızdan da. Bizim Mülkiye’den general bile çıktı. Haşmet General bile çıktı. Mülkiye’yi bitirdi tümgenerallikten emekli oldu. Yani hiç benziyor mu acaba Kemalist subaya yakalananlar. Böyle yaygın suratlı bir pilot aklına gelebiliyor mu mesela. Bu atılıyor, bir takım şeyler söyleniyor, gerçekle ilgilisi olmayan. Ya uyduruyorlar ya da hakikaten yanlış bilgi alıyorlar. Hepsinin tahlil edilip çürütülmesi lazım. Öyle kendi kendine ortada bağırarak bu işi ikna edemezsin” dedi.
“O LAFI EDEN…”
Talu’nun 15 Temmuz’un Çanakkale Savaşı’na benzetildiğini hatırlatması üzerine Ortaylı şu ifadeleri kullandı:
“Estağfurullah. Ne ayıp şey. Olur mu? Olmaz. Bu çok önemli bir şey Türkiye’nin demokrasisi için fakat Çanakkale başka bir şey. Hepsinin yerini bilirsen, hepsini yerine koyarsan o zaman değişir tarihe bakışın. Bizde maalesef abartmaya meraklılar. O lafı eden efendi hazretleri biliyorsun Yunanistan alsa daha iyi olurmuş dedi. Ne Yunanistan’ı biliyor ne Yunan tarihini biliyor.”
Odatv.com


http://odatv.com/mini-etekli-kadin-krizinde-flas-gelisme-1907171200.html"Mini etekli kadın" krizinde flaş gelişme
Suudi Arabistan'da...
Suudi Arabistan'da, kısa etek ve kolsuz bluz giyerek gezdiği görüntüleri paylaşan kadın gözaltına alındı. Genç kadın, gelen yoğun tepkilerin ardından serbest bırakıldı.
Devlet televizyonu El Ekberiye'nin aktardığına göre başkent Riyad polisi, uygunsuz giyindiği gerekçesiyle kadını gözaltına aldı.
Olaya sosyal medyada dünya çapında gelen yoğun tepkilerin ardından emniyet, kadını serbest bıraktı.
"BİLGİSİ OLMADAN SERVİS EDİLMİŞ" DENİLEREK SERBEST BIRAKILDI
Bugün Riyad'daki 'Suudi Uluslararası İletişim Merkezi'nden yapılan açıklamada, kimliği açıklanmayan kadının birkaç saat sorgulandığı; ancak tutuklanmadığı ve yargılanmayacağı belirtildi. Açıklamada ayrıca, videonun kadının bilgisi olmadan servis edildiği iddia edildi.
Sosyal ağ Snapchat'te, bu hafta sonu Khulood rumuzlu hesaptan kısa klipler halinde paylaşılan görüntülerde, genç kadın Riyad'ın kuzeyindeki Najd bölgesinde yer alan tarihi Uşaykır kalesini gezerken görülüyor. Suudi yasalarına göre kadınların çarşaf giymesi öngörülürken, görüntülerin sosyal medyada yayılmasının ardından muhafazakar kesimler, ismi bilinmeyen kadının yargılanması çağrıları yapmıştı. Bazı kullanıcılar ise Ivanka Trump, Angela Merkel gibi siyasi isimlerin Suudi Arabistan'ı ziyaretleri sırasında başlarını örtmelerinin istenmediğini, bu nedenle Suudi kanunlarının ikiyüzlü olduğunu ifade etti.
Suudi Arabistan'da kadınların araç kullanmasına izin verilmiyor. Kadınlar, kocalarının ya da aileden bir erkeğin izni olmadan pasaport alamıyor, yurtdışına çıkamıyor.
 


http://odatv.com/faruk-celiki-kim-dusurdu-2707171200.htmlFaruk Çelik’i kim düşürdü
"Emine Erdoğan önemli bir tespitte bulundu…"
Dört ay önce…
Emine Erdoğan önemli bir tespitte bulundu…
Gıda Tarım ve Hayvancılık Bakanlığı tarafından Kemalpaşa Park Orman'da düzenlenen 1. Yerel Tohum Buluşması'nda şöyle dedi:
“Gıda konusu ne yazık ki küresel kapitalizmin elinde bir silaha dönüşmüştür. Emperyalist 
güçler insanlığın en temel kaynaklarını tekellerine alarak diğer toplumları kendilerine bağımlı hale getirmektedir. Dünyada nüfusun çoğaldığını tarımsal verimliliğin ancak kimyasallarla mümkün hale geldiğini söylüyorlar. Oysa dünyada gıda kıtlığından çok gıdaya erişimde adaletsizlikler vardır.”
Konuşmanın ardından…
Gıda Tarım ve Hayvancılık Bakanı Faruk Çelik, Emine Erdoğan'a tohumlarla bezeli bir sandık hediye etti.
Tarih, 31 Mart
Yaklaşık bir yıl önce…
Başbakan Binali Yıldırım, Ödemiş'te “Milli Tarım Projesi”ni açıkladı. Şöyle dedi:
“Milli Tarım Projesi'nin ikinci bölümü hayvancılıkta. Hayvancılıktaki model, esas itibarıyla yerli üretimi destekleme modeli. Bu ne demek, kendi hayvan varlığımızı artırmak. ‘Eti ucuzlatacağım, et ihtiyacını karşılayacağım' diye bu kadar zengin toprakları olan, bu kadar imkânı olan bir ülkenin, sürekli ithalat yapması akıllı bir iş değil. Onun için 25 ilimizde mera hayvancılığı yetiştirici bölgeleri oluşturuyoruz…
Burada söylediğimiz söz senettir. Kafa karışıklığı olmasın.” Tarih: 14 Ekim 2016 idi.
Bu bilgilerden sonra asıl konuya girebilirim…
ET LOBİSİ KAZANDI
Gıda Tarım ve Hayvancılık Bakanı Faruk Çelik görevinden alındı.
Neden?
Yanıtı vermeden önce size bir soru yönelteyim:
“Faruk Çelik denince aklınıza ne geliyor?”
Et fiyatları!
Et spekülatörlerine karşı yürüttüğü mücadele. Neler dedi:
– “Kendi topraklarımızda kendi hayvanımızı üretip, kendi besimizi üretip, kesip soframıza getireceğiz” Tarih: 14 Mart 2017 idi.
– “Kırmızı et piyasasında fiyatları tırmandırma gayreti içinde olanları görmezden gelemeyiz. Piyasaları speküle edici girişimlere kesinlikle izin vermeyeceğiz.” Tarih: 25 Mart 2017 idi.
– “Yeteri kadar hayvanımız söz konusu ama spekülatörler malum yaz aylarını, ramazan ayını, kurban
bayramına giderken bu süreci istismara dönük bazı uygulamalar yaptıklarını izliyoruz, gözlüyoruz.”
Tarih: 12 Haziran 2017 idi.
– “Haksız kazanç sağlayanlar ve piyasada 80 milyonun çok daha pahalı tüketimine vesile olanlar var. Onları biz izliyoruz ve bunlar 5-6 firmadan ibarettir. Bunlara müsaade etmeyeceğiz.” Tarih: 8 Temmuz 2017 idi.
Ve…
5-6 et firması kazandı; Faruk Çelik koltuğundan oldu.
Sahi…
Kim bu et ithali yapan 5-6 firma?
EMİNE ERDOĞAN GÖRMÜYOR
Ekonomi Bakanı Nihat Zeybekci ile Gıda Tarım ve Hayvancılık Bakanı Faruk Çelik arasında et fiyatları konusunda görüş ayrılığı vardı.
Bakan Zeybekci sınırsız piyasa ekonomisini savunuyordu. Et konusunun tamamen özel sektöre verilmesi taraftarıydı. Turgut Özal'dan beri tarımı yok eden “piyasa her şeyi belirlesin” görüşünün keskin taraftarıydı. Bu sebeple…
Tarih: 28 Haziran 2017.
Kesimlik canlı hayvan ve karkas sığır etinde uygulanan gümrük vergilerinin düşürülmesi hakkında hazırlanan İthalat Rejimi Kararına Ek Karar'a ilişkin Bakanlar Kurulu kararı Resmi Gazete'de yayımlanarak yürürlüğe girdi.
Canlı büyükbaş hayvanların ithalat gümrük vergisi yüzde 135'ten yüzde 26'ya ve, karkas et ithalatında yüzde 100 ile yüzde 225 arasında olan gümrük vergisi yüzde 40'a düşürüldü. (Kasaplık ve besilik sığırda gümrük vergisinin sıfırolduğunu ve bu yıl başında besilik hayvan ithalatı gümrük vergisinin yüzde 60'tan yüzde 10'a düşürüldüğünü hatırlatırım.)
Bu ne anlama geliyordu:
Et ithali daha da kolaylaştırıldı!
Yerli hayvancılık bir kez daha katledildi.
Eee hani, “sürekli dışarıdan et ithal etmek akılcı değil” idi.
Eee hani, “Milli Tarım Projesi'yle yerli hayvancılık korunacak” idi.
Eee hani, “amaç, üretimi artırmak ve ithalatı azaltmak” idi.
HEPSİ YALAN OLDU
Bakınız…
Et fiyatlarını düşürmek ve istikrar sağlamak gerekçesiyle 2010 yılında canlı hayvan ve et ithalatına başlandı. O yıl kıymanın fiyatı 18 TL idi. Bugün kaç katına çıktı?
Et ithalatında cebimizden milyar dolarlar çıkıyor. Düşünün ki, Türkiye, ABD'den sonra dünyada en çok sığır eti ithal eden ikinci ülke oldu!
Sonuçta…
Gıda, Tarım ve Hayvancılık Bakanı Faruk Çelik kaybetti.
Ekonomi Bakanı Nihat Zeybekci kazandı.
Asıl kazanan…
5-6 şirketten oluşan spekülasyoncu “et lobisi” oldu.
“Küresel kapitalizm” diyen…


http://odatv.com/iste-3-amerikan-askerinin-oldurulme-goruntuleri-2507171200.htmlİşte 3 Amerikan askerinin öldürülme görüntüleri
Güvenlik güçlerinin...
Geçen 4 Kasım’da Ürdün’ün başkenti Umman’daki Cafr bölgesindeki Kral Faysal Askeri Hava Üssü’nde, askeri eğitim veren 3 Amerika Birleşik Devletleri askeri eğitmeni, üs girişinde çıkan silahlı çatışmada hayatını kaybetmişti. O çatışmanın görüntüleri ortaya çıktı.
Askeri Hava Üssü'ne girmeye çalışan ABD'li eğitimcilerin, güvenlik güçlerinin "dur" ihtarına uymaması üzerine çıkan çatışmada 2 eğitmen ölmüş, üçüncüsü de müdahalelere rağmen hayatını kaybetmişti.
Ürdün askeri mahkemesi Amerikalı askeri eğitmenleri öldüren askere ömür boyu hapis cezası ve ağır iş cezası verdi.
Mahkeme dışına çıkartılırken Ürdünlü Çavuş Marik el Tuwayha, “Krala saygım tam ama işimi yapıyordum” derken asker kendisinin suçsuz olduğunu savundu, ateş açtığını çünkü üssün saldırıya uğradığını düşündüğünü kaydetti.
İşte o görüntüler:


http://odatv.com/adil-oksuzle-ilgili-mit-belgesinde-ne-yaziyor-2507171200.htmlAdil Öksüz’le ilgili MİT belgesinde ne yazıyor
O fotoğrafı veren kim çıktı
15 Temmuz darbe girişiminin kilit ismi, Fetullahçı Terör Örgütü’nün (FETÖ) Hava Kuvvetleri imamı olduğu belirtilen firari Adil Öksüz’ün yakın akrabaları hakkındaki bilgiler ilk kez gün yüzüne çıktı. Milli İstihbarat Teşkilatı’nca (MİT) hazırlanan belgeye göre, Öksüz’ün akrabalarından çoğu, darbe girişiminden önce yurtdışına çıkış yaptı. Öksüz’ün FETÖ imamı olduğunun ortaya çıkmasından sonra yapılan çalışmalarda, ABD Federal Soruşturma Bürosu’ndan (FBI) yardım alındığı, Öksüz ve Batmaz’ın ABD’deki fotoğraflarının Emniyet Genel Müdürlüğü’ne gönderildiği de anlaşıldı. Belgelere göre MİT, darbe girişiminin kilit ismi Öksüz’ün yakın akrabalarını araştırdı. 13 Ağustos 2016 tarihli hazırlanan bilgi notu, Cumhurbaşkanlığı, Başbakanlık, İçişleri ve Adalet Bakanlıkları, Emniyet Genel Müdürlüğü İstihbarat, KOM ve TEM Daire Başkanlıkları’na gönderildi.
30 HAZİRAN’DA GİTTİ
Milliyet’ten Türker Karapınar’ın haberine göre, Emniyet Genel Müdürlüğü de bu bilgi notunu, Ankara Cumhuriyet Başsavcılığı’na gönderdi. Öksüz’le ilgili dava dosyasına da giren notta, “15 Temmuz 2016 darbe teşebbüsünün sivil planlayıcılarından olan, FETÖ/PDY üst düzey yöneticilerinden Adil Öksüz ve yakın akrabaları hakkındaki bilgileri içermektedir” denildi.
Bilgi notuna göre Adil Öksüz’ün eşi Aynur Öksüz, darbe girişiminden 15 gün önce üç çocuğu ile birlikte ABD’ye gitti. Öksüz’ün kız kardeşi Azize Türk’ün ABD adresi 260 Davidson Ave Somerset. Türk’ün eşi Cemal Türk’ün de FETÖ’nün çatı iddianamesine göre Mollalar olarak değerlendirilen şahıslardan olduğu, Cemal Türk’ün 13 Mayıs 2016, Azize Türk’ün 4 Ekim 2015’te İstanbul Atatürk Havalimanından yurt dışına çıkış yaptığı belirlendi. 
Öksüz’ün kaçışına yardımcı olduğu gerekçesiyle tutuklanan gazeteci Erdal Şen’in, Öksüz’ün eşi Aynur Öksüz’ün kızkardeşi Emine Şennur Şen ile evli olduğu, Adil Öksüz’ün amcasının oğlu M. Öksüz’ün cumhuriyet savcısı, dayısının oğlu A.D.’nin hâkim olarak görev yaptığı belirlendi. Öksüz’ün darbe girişiminin planlayıcısı ve FETÖ’nün Hava Kuvvetleri imamı olduğunun anlaşılmasından sonra Emniyet Genel Müdürlüğü’nce, ABD Adalet Bakanlığı Federal Soruşturma Bürosu’ndan da (FBI) yardım alındığı anlaşıldı.
ABD’DEKİ FOTOĞRAFLAR
Emniyet Genel Müdürlüğü’nce 21 Kasım 2016’da Ankara Cumhuriyet Başsavcılığı Anayasal Suçlar Soruşturma Bürosu’na gönderilen yazıda şöyle denildi: “ABD Adalet Bakanlığı FBI irtibat görevlisinden alınan ilgi yazıda özetle, Adil Öksüz’ün ABD’ye seyahat için 8 Temmuz 2016’da bilinmeyen IP adresi üzerinden AYNUROKSUZ1@gmail.com e-mail adresi kullanılarak sonu 3873 ile biten kredi kartı ile uçak biletinin satın alındığı, kredi kartındaki isim ve numaranın bilinmediği, Öksüz’ün rezervasyon yaptırırken 45 French Road in Rochester, New York, USA adresini kullanacağını beyan ettiği, Kemal Batmaz’ın rezervasyon yaptırırken Howard Johnson Hotel in New York City, New York adresini kullanacağını beyan ettiği ancak adresinin tam olarak bilinmediği bildirilmiş ve Öksüz ile Batmaz’ın ABD’deki fotoğrafları da ilgi yazıda gönderilmiştir” denildi.
Böylece Öksüz ve Batmaz’ın basında kullanılan fotoğraflarının FBI tarafından paylaşılan bu fotoğraflar olduğu anlaşıldı.
Odatv.com


http://odatv.com/sehidin-ismini-kullananlara-dava-acacagiz-1807171200.htmlŞehidin ismini kullananlara dava açacağız
Ömer Halisdemir'in ağabeyi isyan etti
15 Temmuz'un yıl dönümünde değerlendirme yapan şehit Ömer Halisdemir'in ağabeyi Doğan Halisdemir, kardeşinin adını kullanarak iş başvurusu yapanların, hastanede sırada beklemeden muayene olmaya çalışanların olduğunu duyduklarını kaydetti. Ömer Halisdemir'in adını kullananlar hakkında hukuki yönden mücadele edeceğini belirten Doğan Halisdemir şöyle dedi:
"Benim köylüm, yakınlarım, eş, dostlar Türkiye'nin her yerinden beyanat veriyor, açıklama yapıyorlar. Kanallara konuşuyorlar. Adam yıllardan beri Ömer Halisdemir'i görmemiş ama şehidimiz hakkında röportaj vermiş. Detayını bilmiyor, hakkında bir şey bilmiyor. Yalan- yanlış bilgiler veriyor. Ben bunlara kızıyorum. Şehidimizin adını kim kullanırsa ve ben bunu tespit edersem dava açacağım."
"İSMİN KULLANILMASINA İZİN VERMEYECEĞİZ"
Doğan Halisdemir, Halisdemir ailesinin ismini kullanarak iş başvurusu yapan insanların bulunduğunu da kaydederek şunları söyledi:
"Hiç kimsenin Halisdemir ismini kullanmasını istemiyoruz. Bizler kurallara riayet eden, herkesin hak- hukukuna saygı gösteren bir aileyiz. Benim akrabam da olsa trafik mi yakalıyor. Benim ismimi vermeyecek. Ben gidiyorum duruyorum emniyet kemerim takılı her kurala uyuyorum. Aynı şekilde hastanelerde bizim ismimizi kullanıyorlar. Ben doktora gittiğim zaman sıra bekliyorum. Şehit yakınıyım ama ben 'Bana ayrıcalık tanımayın, acil bir hasta gelebilir ben sıramı beklerim' diyerek ayrıcalık istemiyorum. Çünkü bu olaylardan önce nasıl bir yaşantı sürüyorsak bugün de aynı yaşantıyı süren bir aileyiz. Kimsenin de Halisdemir ismini kullanmasına izin vermeyeceğiz."
Halisdemir, 15 Temmuz'un yıldönümünde ve öncesinde kardeşinin mezarı ziyaret edip dua edenlere ve kendilerini yalnız bırakmayanlara teşekkür etti.
MARKA TESCİLİ YAPILDI
Astsubay Ömer Halisdemir'in eşi Hatice Halisdemir tarafından yapılan başvuru üzerine şehidin ismi, üzerinden kazanç sağlamaya çalışan kötü niyetli kişilere engel olmak amacıyla Türk Patent ve Marka Kurumunca tescillenip koruma altına alınmıştı.
Odatv.com


http://odatv.com/ayriliklar-otelenmeli-birliktelikler-desteklenmelidir-2307171200.html"Ayrılıklar ötelenmeli, birliktelikler desteklenmelidir"
"Türk ekonomisi bugün tıkanmış durumda..."
Nurzen Amuran - Önce isterseniz Milli Merkez’den söz edelim. Siz Milli Merkez’in Ankara Temsilciliğini yapıyorsunuz. Anayasa’nın değişmez kurallarına bağlı toplumun birikimli deneyimli entelektüel insanları, demokrasinin yerleşmesi ve gelişmesi amacıyla bir araya geldiniz ve Atatürk’ün başlattığı aydınlanma hareketine katkıda bulunmak amacıyla Anadolu’yu adım adım dolaştınız. Milli Merkez siyaset üstü bir kimlikle yol gösterici olmak istedi. Anayasa değişikliklerine hayır diyenlere destek oldunuz, siyasi ayırım yapmadan milli değerlere sahip çıktınız. Sayın Cindoruk da geçmiş birikimiyle yol gösterici olma görevini üstlendi. Milli Merkez olarak, şu arada neler yapıyorsunuz?
Ufuk Söylemez - Öncelikle sorunuzun içeriği Milli Merkez’in ne olduğunun ve ne yaptığının sizin tarafınızdan son derece isabetli bir şekilde anlaşıldığı ve değerlendirildiğini gösteriyor. 2011 yılında, bir avuç öncü yurtsever, demokrat, Atatürk Milliyetçisi ve Cumhuriyetçi isim, sağ-sol demeden, köken-mezhep ayırmadan, partiler üstü demokratik bir Kuvayı Milliye anlayışı ile ve “Atatürk’te Birleştik” şiarıyla bir araya geldi. Milli Anayasa Forumu adı altında yurtiçi ve yurtdışında 200’ü aşkın şehir ve merkezde, 180 bini aşkın yurtseverin katılımıyla “Bölünme Anayasasına Hayır” toplantıları düzenlendi. Yüzde yüz milli ve yüzde yüz yerli olan, Milli Anayasa Forumları, 23 Nisan 2013 tarihinde Ankara’da binlerce yurttaşımızın coşkulu katılım ve destekleriyle “Milli Merkez’e” dönüştü. Milli Merkez, gerçek anlamda millidir ve yerlidir. Hiçbir güç ve çıkar odağı ile ilgisi yoktur. Hiçbir parti, dernek vb. arka bahçesi de değildir, bağımsızdır. Bölünme Anayasasından-Kıbrıs’ta ver-kurtul gayretlerine kadar bütün milli meselelerde tavır alan Milli Merkez, TBMM E. Başkanı, değerli hukukçu ve deneyimli siyaset ve devlet adamı olan Sn. Hüsamettin Cindoruk’un başkanlığında son olarak referandumda “Hayır” kampanyasına aktif bir biçimde katılmış ve geniş paydalı demokratik-milli bir ittifak ve güçbirliği için çaba sarffetmiştir. Referandumdan çıkan sonuç bu anlamdaki çabaların boşa olmadığının ve sonuç alınabileceğinin de cesaret verici bir adımı olmuştur.
HER TÜRLÜ PARTİZANLIK PARTİ FANATİZMİ BİR YANA BIRAKILARAK AYRILIKLAR ÖTELENMELİ BİRLİKTELİKLER DESTEKLENMELİDİR
Hepimizin özlem duyduğu bilginin rekabet ettiği bir demokrasi ortamı. Oysa, gerilimli ve kutuplaştırıcı bir siyaset ortamından, fayda umuluyor. Anayasa değişiklikleri iki buçuk yıl sonra yürürlüğe girecek. Bu süreçte ise yeni rejime hazırlıklar yapılıyor. Denetim yetkisi elinden alınan Parlamento, iç tüzük değişiklikleriyle daha hızlı yasa yapma olanağına kavuşacağı iddia ediliyor.Muhalefet bu içtüzükle nasıl görevini yapacak, etkinliği azalmayacak mı, tek partinin egemen olduğu bir parlamento ne anlama geliyor?
Türkiye, Cumhuriyet ve demokrasi tarihimizde hiç olmadığımız kadar kutuplaştırılarak kamplaştırılmaya çalışılıyor maalesef. Toplum, siyasi ve kültürel olarak neredeyse ortasından bölünmek isteniyor. Buna karşı milli bir duruşla ulusal çıkarlardan yana tavır alınması, Cumhuriyetimizin kurucu değerleri ve demokratik ilkeler çerçevesinde milletin çoğunluğunu kapsayıcı ve kucaklayıcı bir söylem ve icraat arayışı içinde olmak gerekiyor. Türkiye’de demokratik merkezin (geleneksel merkez sağ) esasında AKP zihniyetiyle doğru ve sağlıklı bir ilişki ve bağ kurması mümkün değildir. AKP iktidarı boyunca toplum, etnik ve dini motifler kullanılarak ayrıştırılmaya çalışıldı. Ayrıca bu zihniyetin, Cumhuriyetin kurucu değerlerine olan problemli bakış açısı toplumsal ayrışmayı maalesef derinleştirdi. Referandum sonrası 2019 yılındaki Başkanlık seçimi nedeniyle parlamenter demokratik rejim değişeceğinden, siyasi partilerin bugünkü gibi önemi, etkisi, yetkisi ve iktidara gelme şansı ortadan kalkacaktır. O nedenle, merkezde bir kitle partisi ihtiyacı ve arayışı gerçek olmakla birlikte bence öncelikli olan şey, 2019 Mart ayında yapılması zorunlu olan yerel seçimlere yönelik pozisyon geliştirmektir (erken genel seçimlere gidilmediği takdirde). Zaten TBMM’de bugün dayatılmaya çalışılan “iç tüzük” değişikliğinin amacı da TBMM’yi bir danışma meclisi düzeyine indirgemek, barajı aşarak TBMM’ye girebilen partileri ise, konuşmalarını dahi kısıtlayarak etkisizleştirmektir. Bu durumdan çıkış için en sağlıklı ve en doğru olan yol ve yöntem, bence son referandumda izlediğimiz politikalar olmalıdır. Daha bugünden “Başkan adayı” isimleri üzerinde tartışmak ve meşgul olmak erken ve yersizdir. Açık olan şey hiçbir Parti Genel Başkanı ve liderinin aday olmamasının yararlı olacağıdır. Bu bakımdan Sn. Kemal Kılıçdaroğlu’nun aday olmayacağını açıklamış olması yerinde bir davranış olmuştur. Demokratik milli muhalefetin, sağ-sol demeden, köken-mezhep ayırmadan üzerinde mutabakat sağlayacağı uygun ve saygın bir isim üzerinde anlaşması ve onu desteklemesi referandumda yaşadığımız gibi “ortak bir coşku ve gayreti” kendiliğinden ortaya koyacaktır. Aynı tavrı ve yöntemi 2019 Kasım ayında yapılacak olan Başkanlık seçiminden 8 ay öncesinde yapılması gereken “yerel seçimlerde de” ortaya koymak gerekiyor. İçinde bulunduğumuz koşullar “ortak ve müşterek adaylarla” yerel seçimlere gidilerek, referandumda “Hayır” çıkan Ankara-İstanbul-Adana-Antalya-İzmir başta olmak üzere büyük şehirlerde Belediye Başkanlıklarını AKP’den alarak Başkanlık seçiminin de önünü açmak olmalıdır. Her türlü partizanlık, parti taassubu ve parti fanatizmi bir yana bırakılarak, ayrılıklar ötelenmeli, birliktelikler desteklenmelidir.
12 Haziran günü CHP Genel Başkanı Kemal Kılıçdaroğlu, Referandumda Hayır’a destek veren Cindoruk’u Şişli’deki evinde ziyaret etmişti. O gün neler konuşulmuştu?
Sn. Kılıçdaroğlu’nun, Sn. Cindoruk’u ziyaretinde ben de hazır bulundum. Ziyaretin esas amacı, referandum sürecinde “Hayır” bloğunu oluşturan parti ve oluşumlara Sn. Kılıçdaroğlu’nun teşekkür etmesi içindi. O gün, Sn. Kılıçdaroğlu’na bir önceki sorunuza verdiğim cevapta da belirttiğim hususları aktardık. Referandumda parti aidiyeti yerine geniş-demokratik ve milli bir ittifak ve güçbirliğinin başarılı olduğu, yerel seçimlerde ve Başkanlık seçimlerinde de bu anlayış ve yöntemin sürdürülmesinde yarar olduğunu düşündüğümüzü kendilerine aktardık. Bu manada Sn. Kılıçdaroğlu da bu tespitlerimize büyük ölçüde katıldıklarını belirttiler.
CHP’nin parti bayraklarını ve sloganlarını bir yana bırakarak sadece “Adalet” temasını öne çıkaran adaletle demokrasi arayan hareketine destek verenlerin başında Milli Merkez geliyor. Bu hareket demokrasiye hangi koşullarda katkı sağlar, birlik ve bütünlük çağrısının, barış yolu olamaz mı? 
Ana muhalefet Partisi CHP’nin Genel Başkanı Sn. Kemal Kılıçdaroğlu’nun gerçekleştirdiği “Adalet” yürüyüşünü haklı ve meşru bulduğumuzu Milli Merkez Başkanımız Sn. H. Cindoruk’un 15.06.2017 tarihli yazılı açıklamasıyla kamuoyuna duyurduk. Yani yürüyüşün başlamasını takiben saatler içinde yapıldı bu açıklamamız. Amacımız, demokratik-milli tüm kesimlerin hukuk ve meşruiyet içinde birlik ve beraberlik içinde hareket etmelerine katkı vermekti. Bu tür büyük yürüyüş ve mitinglere marjinal grupların, bölücülerin ve/veya FETÖ benzeri unsurların sızma, rol çalma, kendilerini büyük gösterme ve işi amacından saptırmak gayesiyle dahil olma girişimlerinin de bir anlamda cesaretini kırabilmek amacıyla yaptık bu açıklamayı. Kuşkusuz ki, yürüyüşe ve mitinge katılan yüz binlerce insanımızın %99’unun vatansever-demokrat-milliyetçi-ülkücü-devrimci ve samimi dindarlardan oluştuğu açık bir gerçektir. Bu yürüyüşü kendi emellerine alet etmek isteyen FETÖ’cü ve PKK bağlantılı HDP unsurlarıyla Sorosçuların marjinal kaldıkları ve Türk bayrağı ve Atatürk resimleriyle yürüyen büyük kitlelere karşı esamelerinin bile okunmadığı bir vakıadır. Nitekim yürüyüşe bizzat katılanlar arasında ADD Genel Başkanı ve Yönetiminden, MGK E. Genel Sekreteri Sn. Tuncer Kılınç’a, Balyoz kumpası mağduru kahraman askerlerimizden, saygın sanatçı ve milli aydınlarımıza kadar çok geniş bir yelpazede temsil edilen yürüyüşe katılanları “FETÖ ve PKK işbirlikçisi” veya “destekçisi” gibi algılanabilecek laflarla itham etmek, bence büyük haksızlık olur. Türkiye, elbette sadece adaleti aramıyor. Laik-çağdaş Atatürk Cumhuriyetinin tahrip edilmesine, ağır yolsuzluk ve suiistimallere, otoriter ve anti-demokratik uygulamalara, tek parti devletine dönüştürme gayretlerine, işsizliğe-yoksulluğa, ahbap-çavuş kapitalizmine, eş-dost ve akraba kayırmacılığına, çok kanallı ama tek sesli medyaya, Anayasal kurumların acizliğine ve çaresizliğine karşı sesini yükseltmek, demokratik ve meşru tepkisini ortaya koymak ve bu yolda yalnız olmadıklarını görmek ve göstermek istiyor. Olaya bu gözle baktığımız takdirde bu yürüyüşe katılanların ve destek verenlerin ezici bir çoğunluğunun laik-demokratik Atatürk Cumhuriyetine gönülden bağlı muhalif kesimlerden oluştuğunu daha rahat görebiliriz. Elbette FETÖ, PKK-HDP unsurlarının muhalefete, yürüyüşlere sızma ve rol çalma teşebbüslerine karşı uyanık ve tavırlı olmalıyız. Ama öte yandan da Türkiye’nin Ortadoğu bataklığına sürüklenerek, eğitimi imam hatipleştirerek, her türlü demokratik eleştiri ve muhalefeti susturarak bir din ve parti devletine dönüştürülmesine sessiz kalamayız, kalmamalıyız.
BİZİM İTİRAZIMIZ TÜRKİYE’NİN GİDEREK ÇAĞIN HAK HUKUK VE UYGARLIK ÇİZGİSİNİN DIŞINA ÇIKILARAK YALNIZLAŞTIRILMASINADIR
FETÖ Darbe girişiminden sonra Türkiye, olağanüstü KHK‘lerle yönetiliyor. Bir yanda terör örgütleriyle mücadele var öte yanda bu sürecin yönetilme metodunda görüş ayrılıkları var. .Neden doğdu bu görüş ayrılıkları?
OHAL, FETÖ, PKK ve onunla bağlantılı HDP unsurlarıyla etkin ve hukuk içinde mücadele edebilmek amacıyla ilan edilmiştir. Bu manada bizler tarafından da desteklenmiştir. Ancak aradan geçen süre zarfında OHAL’in TBMM’yi ve görevlerini alenen by-pass etmek amacıyla iktidar tarafından amacı dışında kötüye kullanıldığı ortaya çıkmıştır. Yolsuzluk ve hırsızlıkları örtbas etmek amacıyla “bankacılıkta zimmet” maddesinin sulandırılmasının OHAL ile ne alakası olabilir? Ya da “Varlık Fonu” adı altında keyfi ve merkezi bir örgütlenme icat ederek kamusal kurum ve kuruluşların ve varlıklarının bütçe ve denetim dışına kaçırılmasının OHAL ile ne alakası olabilir? Bizim itirazımız, Türkiye’nin giderek çağın hak, hukuk ve uygarlık çizgisinin dışına çıkarılarak yalnızlaştırılmasınadır.Otoriter ve siyasal İslamcı bir istikamete sürüklenmek istenmesinedir.
Bugün insan hak ve özgürlüklerinin korunmasında adil davranılmadığı, önyargıların egemen olduğu söylemleri yargının tarafsızlığı ekseninde tartışılıyor. Bir hukuk devletin de siyasetin denetimini de yargı erki yapar, yargının siyasetle bağlantısı siyasete de zarar vermedi mi?
Türkiye’de yargının bağımsız ve tarafsız olmasını istemek ve talep etmek demokrasinin olmazsa olmazıdır. 2010 yılında, AKP’nin dayattığı FETÖ’nün “mezardan çıkıp evet oyu verilsin” dediği ve 2nci Cumhuriyetçi dönek Marksist ve sözde liberallerin de “yetmez ama evet” dedikleri referandumdan sonra Türkiye’de yargı büyük ölçüde ABD iltisaklı, kanlı ve karanlık cemaat görünümlü FETÖ müritlerinin kontrolüne sokuldu. Bunun acı sonuçlarını ise, hep beraber gördük ve yaşadık. Ama ders alınmadığı için son referandumda da yargının bağımsız ve tarafsızlığına tamamıyla aykırı düzenlemeler YSK’nın şaibeli kararlarıyla hayata geçirildi. Unutulmasın ki, adalet ve hukuk devleti herkese lazımdır. Yetişmiş Yargıçlarımıza ve savcılarımıza-ki bugün sayıları oldukça azalmıştır- siyasal baskı ve etkiden uzak, bağımsız, özgür hukuki ve vicdani kararlar verecekleri ortamı sağlamak zorundayız.
Sayın Cindoruk’tan bir alıntı yapmak istiyorum. “Devlet adamı olmak çok zordur. Siyasetçi olmak kolaydır. Ben çok değerli siyasetçilerin bir türlü devlet adamı olamadıklarını gördüğüm için üzülüyorum.” demişlerdi. Sizce neden ülkemizde devlet adamı kimliği kolay kazanılamıyor?
Siyasetçiler bir sonraki seçimleri düşünür, gerçek siyaset ve devlet adamları ise, gelecek nesilleri düşünür ve gözetir. Bu bilinen söz esasında sorunuzun da cevabını içeriyor sanırım.
EKONOMİDE SORUNLAR SİYASAL KAYGILARLA HALININ ALTINA GİZLENMEYE ÇALIŞILIYOR
Bir yazınızda, ABD’li ünlü yatırımcılardan Jim Rogers’ın “… ABD’deki bazı hisse senetleri bir balona dönüşüyor. Balonlar oluşuyor ve sistem tamamen çökecek.”sözünü anımsatarak, “… Bugün Türk ekonomisinde de J. Rogers’ın belirttiği türden “balonlar” oluşmuş vaziyette.” diyorsunuz. 53 ve 54. T.C.Hükümetlerinde Ekonomiden Sorumlu Devlet Bakanlığı yaptınız. Bugün üretim yok. Çiftçinin problemleri var sanayici borç içinde. Kamu ve özel sektörün borcu 400 milyar doların üzerine çıktı. Sizin de dile getirdiğiniz gibi Türkiye, “en yüksek faizi” veren ekonomi haline geldi. Türk ekonomisi nereye gidiyor?
Türk ekonomisi bugün tıkanmış durumda. Sağlıklı büyüyemiyor, patinaj yapıyor. Ekonomide sorunlar siyasal kaygılarla “halının altına” gizlenmeye çalışılıyor. TÜİK’in tartışmalı ve şaibeli bulunan düzeltme ve revizyonlarına rağmen, enflasyon-işsizlik ve faizler maalesef çift haneye yükselmiş vaziyette. Ben buna “çiftetelli ekonomisi” diyorum. Referandumu kazanmak uğruna 2017 Haziran sonu itibarıyla bütçe 25,2 milyar TL rekor açık vermiş vaziyette. Geçen yılın aynı döneminde 1,1 milyar fazla verildiği düşünüldüğünde nasıl büyük ve pervasız bir açık verildiği – hem de üst üste açıklanan vergi –sigorta aflarına rağmen- görülüyor. Türk ekonomisinde, bugün itibarıyla dört büyük balon gözüküyor. İlki “konut balonudur.” Kira getirileri konutun maliyetini 25-30 senede bile karşılayamayacak noktaya geldi. Beton ekonomisi, arsa rantçılığı artık çıkmaz sokakta. Konut stoğu satılamayan konutlar nedeniyle şişiyor. İkinci balon, “borsa balonu.” Borsada sığ ve manüplatif yapı nedeniyle gerçek yerli yatırımcı sayısı her yıl azalıyor. Borsanın %65’i yabancı şahıs ve fonların elinde. Borsa bir yatırım aracı olarak değil, “oyun oynanan” bir kumarhane kapitalizmi aracına dönüşmüş vaziyette. Dolar bazında çok ucuza gelen hisselerin satışını bayram gibi gösteren bir garip ekonomi medyamız var. Üçüncü balon, “faiz balonudur.” Türkiye, dünyada gelişmiş ve gelişmekte olan ilk 50 ekonomi arasında en yüksek faizi veren ülke konumundadır. Yani Türkiye Tayyip Erdoğan’ın söylemlerinin aksine bugün bir “faiz cennetidir.” Ancak böyle bir ekonomiye sadece kısa vadeli spekülatif sermaye yani – sıcak para- gelir. Kalıcı, katma değer ve istihdam yaratan doğrudan yabancı sermaye ise, her yıl daha da azalıyor. Ülkede yatırım iklimi, hukuk devletinden uzaklaşan otoriter ve siyasal İslamcı bir zihniyetin giderek egemen olmaya başlaması yabancı yatırımcıyı da, yabancı turisti de kaçırıyor maalesef. Dördüncü balon ise, “kredi balonudur.” Bankalar topladıkları mevduattan çok daha fazlasını kredi olarak vermeye zorlanıyorlar. KGF gibi günü kurtarmaya yönelik uygulamalar sektörde risk yoğunlaşmasına zemin hazırlıyor. Sorunlu ve donuk kredileri yüzdürmek için bankacılık kural ve standartlarını gevşetiyorlar. Örneğin, bankaların ödenmeyen krediler nedeniyle elde ettikleri gayrı menkulleri 3 yıl içinde satarak nakde çevirme kuralını değiştirdiler. Son olarak takibe intikal etmiş ve donmuş bir kredi borçlusunun diğer kredi borçları için de karşılık ayrılması kuralını kaldırdılar. Böylece, risklerin ve sorunlu kredilerin bankalar üzerinde giderek yoğunlaşmasının önünü açtılar. Türkiye, ihracat yerine tüketimi, tasarruf yerine borçlanmayı ve imalat yerine ithalatı tercih eden sıcak paraya dayalı hatalı ekonomi politikalarıyla daha fazla devam edemez. Tayyip Erdoğan’ın 2010 yılında bizzat açıkladığı 2023 yılı hedeflerinin hiçbirisine üzülerek söyleyelim ki, erişemez. Yani 2 trilyon dolarlık milli gelir hedefi 1,5 trilyon dolara dahi ulaşamaz. 25.000 dolarlık kişi başına düşen milli gelir hedefi ise, 15.000 dolara bile erişemez. Ekonomi, hamasetle, emir-komuta ile değil, akılcı-bilimsel ve gerçekçi karma ekonomik üretim ve rekabet politikalarıyla ve temel bir zihniyet-paradigma değişikliğiyle yönetilirse başarılı olunabilir.
Sizin de dile getirdiğiniz gibi siyasetle ekonomi iç içedir. Alınacak önlemler hem ekonomide hem de siyasette istikrar getirir. Ekonomiyi yönetecek birikimde deneyimli beyinlerimiz var. Neden tercih edilmez? İş dönüp dolaşıp siyasette ahlakın ne denli önemli olduğuna geliyor. Bugün milletvekillerine bile şu anda var olan denetim yetkisi kullandırılmıyor. Yönetimde şeffaflık ve etkin denetim sağlanmaması kimlere yarıyor?
Bugün Türkiye’de Başkanlık rejimiyle TBMM’nin bütçe yapma ve denetleme yetkisi fiilen elinden alınmak isteniyor. Ne deve ne de kuş olan varlık fonu uygulamalarıyla kamusal kuruluşlar ve kurumlar ile ekonomik faaliyetleri denetim dışına çıkarılıyor. İktidarın en tepesindekiler dahil eş-dost ve yakınlarının muazzam ve izah edilemez zenginleşmelerinin, kamu ihale-özelleştirme-satış ve devirlerindeki ağır ve ciddi suiistimal ve hukuksuzluk iddialarının soruşturulması ve denetlenmesi gerçekleştirilemiyor. Buradan demokratik ve en yakın çıkış yolu ise, birazönce sorularınıza verdiğim yerel seçimlerde elde edilecek birlik-beraberlik ve başarıdan geçmektedir. Referandumda gerçekleştirdiğimiz büyük ittifakı, yerel seçimlerde ve akabinde yapılacak olan Başkanlık seçimlerinde gösteremememiz için ben hiçbir sebep ve engel olmadığına inanıyorum, inanmak istiyorum.
Siyasetten ekonomiden yararlı bilgiler verdiniz. Eleştiriler de öneriler de daha güzel bir Türkiye için. Çok teşekkürler.
Ben teşekkür ederim.


http://odatv.com/turkiyede-feto-muhaliflerini-de-hapse-atan-akp-dusunsun-2207171200.htmlTürkiye’de FETÖ muhaliflerini de hapse atan AKP düşünsün
Fethullahçılar Almanya’da harekete geçti
Almanya'da FETÖ bağlantılı bir dernek broşür bastırarak Erdoğan karşıtı faaliyete başladı.
soL portalın haberine göre, Almanya'da faaliyet yürüten ''Stiftung Dialog und Bildung'' adlı FETÖ eksenli vakıf, posta kutularına atılmak suretiyle aksiyon başlattı.
Almanya çapında dağıtımı yapılan broşürün başlığı ''15/16 Temmuz 2016 denetimli darbesi sonrasında Erdoğan Türkiyesi''.
15 sayfalık kuşe kağıda basılı broşür yalnızca Almanca basılmış.
Alman tarihçi Michael Wollfsohn'un 15 Temmuz darbe değerlendirmesine yaptığı Hitler Almanyası mukayesesine yer verilen metinde, ''Erdoğan, klasik iktidarı ele geçirme şablonunu takip ediyor'' cümlesine giriş bölümünde yer alıyor.
''Erdoğan Türkiyesi'' olarak yapılan ifadelendirme altında ise şu veriler sıralanıyor:
-258 gazeteciye hapis cezası verilirken, 105'i ise tutuklama kararı ile aranıyor
-138 bin147 devlet memuru görevinden uzaklaştırıldı
-7 bin 317akademisyeni görevinden uzaklaştırılırken, 4 bin 317 hakim ve savcının işine son verildi
-102 bin 247 insanın göz altına alındı
-50 bin 987 insanın tutuklandığı, bunlardan 16 bini kadın
-2 bin 99 üniversite, okul ya da eğitim kurumunun kapatıldı
-149 medya işletmesinin ya devletleştirildiğini ya da kapatıldığı
-909 ticari işletmeye kayyum atandı
-35 milyar avroluk bir değere hükümetin el koydu
''Daha fazla bilgi için'' diye verilen linkler arasında www.amnesty.de , www.reporter-ohne-grenzen.de ve www.hizmetwatch.com'un verilmesi dikkat çekti.
Odatv.com


http://odatv.com/abd-fetoyu-teror-orgutu-saymadi-2007171200.htmlABD FETÖ'yü "terör örgütü" saymadı
Terörizm 2016 Ülkeler Raporu’nun...
Fetullahçı Terör Örgütü (FETÖ) ABD Dışişleri Bakanlığının yayınladığı Terörizm 2016 Ülkeler Raporu’nun Türkiye bölümünde ilk kez yer alırken raporda PKK’nın Suriye uzantısı PYD/YPG’den de bahsedildi.
AA’nın haberine göre Raporun Türkiye’yle ilgili bölümünde, Türkiye’nin, başta PKK ve DEAŞ olmak üzere terör örgütleriyle mücadelesini sürdürdüğüne dikkat çekilirken Türkiye’de 2016 yılında düzenlenen büyük çaplı terör saldırılarının listesine yer verildi.
Milli Güvenlik Kurulunun, FETÖ'yü 26 Mayıs 2016'da terör örgütü olarak tanımladığı belirtilen raporda, “Hükümet, 240‘tan fazla kişinin öldüğü, 2 bin 100‘den fazlasının yaralandığı 15 Temmuz’daki darbe girişiminden Gülen hareketini sorumlu tutuyor.” ifadesine yer verildi.
Raporda ayrıca hükümet verilerine dayanılarak “22 Kasım itibariyle 86 binden fazla FETÖ bağlantılı kamu görevlisinin kamudan ihraç edildiği ve 8 Ekim itibariyle FETÖ bağlantıları bulunduğu gerekçesi ile 35 bine yakın kişinin tutuklandığı” bilgisi paylaşıldı.
TÜRKİYE’DE 2016 YILINDA BİN 2014 DEAŞ BAĞLANTILI KİŞİ TUTUKLANDI
Türkiye’nin terör örgütleri ve yabancı terör savaşçılarıyla mücadelesini de sürdürdüğü vurgulanan raporda Ankara’nın terörle mücadele kapsamında attığı bazı adımlar sıralandı.
Raporda yer verilen İçişleri Bakanlığı verilerine göre Türk güvenlik güçlerinin Ocak-23 Kasım 2016 arasında DEAŞ bağlantılı bin 381’i yabancı 3 bin 89 kişiyi gözaltına aldığı ve bunların 618’i yabancı, bin 204’ünün tutuklandığı ifade edildi.
Ayrıca Türkiye’nin IŞİD’e karşı Ağustos ayında başlattığı Fırat Kalkanı Operasyonu, IŞİD ile Küresel Mücadele Koalisyonuna aktif katılımı, raporun Türkiye kısmında öne çıkan başlıklar oldu.
Türkiye’nin yabancı savaşçılarla mücadelesine ilişkin raporda şu ifadelere yer verildi:
“Türk hükümeti, ülkeye girişi yasaklı kişiler listesinin kapsamını genişleterek, havaalanlarında, limanlarda, otobüs terminallerinde ve sınır kapılarında terörist olduğundan şüphelenilen yabancıları belirlemek için Risk Analizi Birimleri oluşturarak, sınırlardaki askeri ve sivil güçlere ek personel atayarak ve teçhizat sevk ederek, yabancı teröristlerin belirlenmesi için çalışmalarını yoğunlaştırdı.” 
Türkiye’nin DEAŞ’a karşı yürütülen operasyonlara yaptığı katkıya da değinilen raporda ülkenin İncirlik ve bölgedeki diğer üslerini DEAŞ karşıtı koalisyona açmasının önemine vurgu yapıldı. 
Türkiye’nin Küresel Terörle Mücadele Forumu’nun kurucu üyesi olduğu ve Eylül 2011'den Nisan 2016'ya kadar forumun eş başkanlığını yürüttüğü hatırlatılan raporda Türkiye’nin Hollanda’yla birlikte koalisyonun yabancı teröristler üzerine yoğunlaşan çalışma grubunun da eş başkanı olduğu ve 26-27 Ekim'de söz konusu çalışma grubunun uluslararası toplantısına Antalya’nın ev sahipliği yaptığı yer aldı.
PYD YİNE TERÖR ÖRGÜTÜ OLARAK ANILMADI
PKK’nın, 2016’da Türkiye’de terör saldırıları düzenlemeye devam ettiğine dikkat çekilen raporda, Anadolu Ajansının verilerine göre Türk Silahlı Kuvvetlerinin (TSK) 2015 yılı Temmuz ayından bu yana 8 bin PKK teröristini öldürdüğü, yaraladığı ya da ele geçirdiği belirtildi. 
Diğer taraftan bu süre zarfında PKK saldırılarında şehit düşen güvenlik güçlerinin sayısının ise 750‘den fazla olduğu kaydedildi. 
PKK’nın uzantısı olan Kürdistan Özgürlük Şahinleri’nin (TAK) de güvenlik güçlerine, altyapılara ve turistik tesislere yönelik saldırılarını artırdığına işaret edilen raporda, ABD ve NATO karşıtı Marksist-Leninist örgüt DHKP-C’nin de faaliyetlerini devam ettirdiğine değinildi. 
Raporda PKK’nın Suriye uzantısı PYD/YPG terör örgütü olarak anılmazken ilgili bölümde şu ifadelere yer verildi: 
“Türk hükümeti, ülke içindeki bazı örgütleri, terör örgütü ilan etti. Bu örgütler, Türk Hizbullahı, Türkiye Komünist Partisi/Marksist-Leninist (TKP-ML), Türkiye İşçi Köylü Kurtuluş Ordusu (TİKKO) ve Marksist Leninist Komünist Partisi (MLKP). Türkiye ayrıca Suriye merkezli Demokratik Birlik Partisini (PYD) ve partinin silahlı kanadı YPG’yi, PKK’yla yakın ilişki içindeki terör örgütleri olarak tanımlıyor.”
KÜRESEL TERÖR SALDIRILARINDA YÜZDE 9 AZALMA
Raporda dünya genelinde 2015-2016 yılları arasında terör eylemlerinin sayısında azalma olduğu kaydedilirken İran, halen terörü destekleyen ülkelerin başında gösterildi.
Bakanlığın raporunda teröre destek veren ülkeler listesinde İran’ın yanı sıra Sudan ve Suriye bulunurken İran’ın İsrail karşıtı gruplara destek vermeye devam ettiği, başta Irak, Suriye ve Yemen’de olmak üzere bölgede istikrarsızlığa yol açtığı ifade edildi. 
Raporda, 2015'e kıyasla 2016 yılında terör saldırılarında yüzde 9 azalma olduğu kaydedildi. 
Rapora göre dünya çapında 2015 yılında 11 bin 774 terör saldırısı olurken, 2016’da bu sayı 11 bin 72’ye düştü. Terör saldırılarında ölenlerin sayısı ise 28 bin 328’den 25 bin 621’e geriledi.
2016 yılında devlet dışı aktörler arasında en fazla terör saldırısının DEAŞ tarafından gerçekleştirildiği ifade edilen raporda IŞİD’in Suriye ve Irak’ta büyük toprak kaybından sonra terör eylemlerini artırma yönünde eğilim gösterdiği belirtildi. 
 


http://odatv.com/gunluk-hayatinda-kullandigin-kelime-sayisindan-fazlasini-yazilarinda-kullanabiliyor-olmana-cok-sevindim-2507171200.html"Günlük hayatında kullandığın kelime sayısından fazlasını yazılarında kullanabiliyor olmana çok sevindim"
Fatih Terim'den Rüştü'ye ağır yanıt
Eski milli futbolcu, Hürriyet yazarı Rüştü Reçber'in Fatih Terim'e yönelik Hürriyet'teki köşesinden yaptığı istifa çağrısına, Terim’den yanıt geldi. (Rüştü Reçber'in Terim'le ilgili yazısını okumak için lütfen tıklayın)
Rüştü Reçber köşesinde, “Milli Takımlar Teknik Direktörü ve Türkiye Futbol Direktörü Fatih Terim’den dün bir mektup aldım. Terim, 24 Temmuz 2017 tarihinde (dün) Hürriyet Gazetesi’nde kaleme aldığım yazıma cevap veriyor. Fatih Terim’in mektubunu virgülüne bile dokunmadan yayımlıyor ve takdiri siz okurlarıma bırakıyorum. Benim yanıtım mı? Onu da yarın yine bu sütunlarda okuyacaksınız.” diye yazarak Terim’in mektubunu verdi.
İşte Fatih Terim’in mektubu:
“Sevgili Rüştü,
Bugün Hürriyet Gazetesi’nde engin futbol bilgin ile vizyonun, kıymetli tespit ve yorumlarınla süslediğin köşeni okudum.
Türkiye’nin amiral gemisi olan Hürriyet’te köşe sahibi olmanın öncesinde seni yakinen tanıyan, özellikle futbolculuk ve sonrasındaki sürede gelişimini gayet iyi bilen biri olarak günlük hayatında kullandığın kelime sayısından fazlasını yazılarında kullanabiliyor olmana çok sevindim. Sanırım bağlı olduğun yöneticilerin de bu akıcılıktan ve zengin ifade biçiminden memnundur.
Sana dair hatıralarımda iyisiyle kötüsüyle, eğrisiyle doğrusuyla, sevabıyla günahıyla ne çok şey olduğunu; bunların bir kısmında sana olan destek ve yardımlarımı, bir kısmında sadece bende kalması gereken anların bulunduğunu söylemeden geçemeyeceğim. Kısaca aslında kim ve nasıl biri olduğunu biliyorum.
Bilmediğim ise köşende kimin kalemiyle yazdığın, sana kalemini ve aklını ödünç verenlerle birlikte ne tür beklenti ve menfaatlerinin olduğu ve daha önemlisi kıymet bilmez, vefadan anlamaz bu tavırların aslında içinde hep mi var olduğu yoksa sonradan mı edinildiği.
Belli ki hayat seni yormuş ve yıpratmış Rüştü. Belki de sevgi ve şefkat ihtiyaçlarını karşılayabilecek bir ortamın da yok. Veya bilerek ya da bilmeyerek bir yara açıldı sende ve sürekli kanatılıyor.
Üzülme Rüştü. Bunlar geçici ve telafi edilir şeyler. Sen, seni sen yapan değerlerinden vazgeçme. Kendinden başka kimseye güvenip yola çıkma, arkanı döndüğünde ne kadar yalnız olduğunu bilmek daha çok koyar adama. Sahadaki örnek futbolculuk modelliğini bozma.
Haa bir de herhangi bir şeyi yapmadan önce haddimi aşıyor muyum, aşmıyor muyum diye bir değil 2-3 kez düşün.
Hayat, ektiklerini biçtiriyor. Temennim, senin ektiklerinin sana zarar vermemesi ve ben nerede yanlış yaptım dedirtmemesi.
Benden yana endişen olmasın. Yazdıklarını ve niyetini ciddiye alacak ve yaygara çıkaracak değilim. Sadece hukuki süreci başlatacağım.”
Odatv.com


http://odatv.com/almanya-fethullahcilarin-yeni-merkezi-oluyor-2307171200.htmlAlmanya Fethullahçıların yeni merkezi oluyor
Alman medyasında Fethullah propagandası
Alman medyasının Fethullahçıları mağdur olarak tanımlaması yeni değil. Fethullahçıların seküler bir eğitim anlayışı olduğu Alman medyası tarafından daha önce de iddia edilmişti. Bu anlayış 15 Temmuz darbe girişiminden sonra da değişmedi. 
Daha önce Almanya'nın merkez-sağ eğilimli FAZ gazetesinde, CHP Genel Başkanı Kemal Kılıçdaroğlu'nun FETÖ'yü suçlayan ifadelerinin yer almaması dikkat çekmişti. Bu kez Almanya'nın önemli gazetelerden Zeit’ta "Gülen hareketi: Örnek Öğrenciler” başlıklı bir yazı yayımlandı.
Yazı, AKP ve Erdoğan'ı eleştirirken Fethullahçıları "masum ve sivil bir hareket olarak” olarak yansıtıyor. Anfrid Svhenk ve Martin Spiewak imzalı yazıda Fethullahçı okullar için "örnek öğrenciler" nitelemesine yer veriliyor. Almanya'nın "Gülen hareketinin ve okullarının yeni merkezi haline geldiği" belirtiliyor.
FETHULLAHÇILARDAN ALMANYA'YA TEŞEKKÜR
Yazıda, Türk İstihbaratı MİT“in Almanya’ya verdiği "kara listede" adı geçen, Bülent Kaymaz Almanya’ya teşekkür ediyor. Kaymaz Zeit'a yaptığı açıklamada şu ifadeleri kullanıyor: 
"Buraya sığınan biri olarak beni koruduğu ve Türkiye'ye boyun eğmediği için Almanya’ya teşekkür ediyorum. Burada Gülen cemaatinin faaliyetlerini yürütebilmesi için yeni bir merkez açma olanağı verdiği için de Alman resmi dairelerine teşekkürlerimi sunuyorum.” 
Yazı, Türkiye'de "Gülen Hareketinin artık vatan hainleri olarak görüldüğünü belirtirken Almanya'nın Gülen’in yeni merkezi olduğunu" iddia etti. 
Bülent Kaymaz, Türkiye“de 8. Sınıf öğrencisiyken bir öğretmeninin etkisiyle "Gülen Hareketi"ne katıldığını, eğitimini cemaatin bursuyla tamamladığını söylüyor.  
Gülen cemaatinin dünya çapında hiyerarşik bir örgütlenmeye sahip olduğu belirtilirken, örgütün resmi bir merkezi olmadığı ileri sürülüyor. Gülen Cemaati'nin yaklaşık 150 ülkede, 800“ün üzerinde okula sahip olduğu, örgütün muhafazakar/ İslamcı bir anlayışa sahip olduğu söyleniyor. 
"ALMANYA GÜLEN'İN YENİ MERKEZİ"
Merkezi Berlin'de bulunan Gülen yanlısı Diyalog ve Eğitim Vakfı Başkanı Ercan Karakoyun ise "Almanya Gülen’in yeni merkezi olma yolunda. Türkiye dışında hiçbir ülkede bu kadar Türkiye kökenli insan yaşamıyor. Başka bir ülkede bu kadar çok Türk kökenli insan bulmak mümkün değil. Hizmet Hareketi, hiçbir ülkede bu denli iyi bir altyapıya sahip değil. Almanya'da cemaatin okulları, çocuk kreşleri, medyası ve sermaye örgütleri mevcut. Bu oluşumların hepsi Alman kurumları ile iyi ilişkilere sahip. Cemaat mensuplarının Türkiye'deki baskı ortamı sebebiyle Almanya'da birbirine daha fazla kenetlendiği görülüyor. Özellikle de Erdoğan yanlıları ve kimi diğer gruplar tarafından saldırıya uğradıktan sonra. Türkiye'den Almanya'ya sığınanların da Almanya'daki hareketi daha da güçlendireceğini tahmin ediyorum. Cemaat mensupları evde oturan insanlardan oluşmuyor. Doktor, işadamı, restoran işletmecisi gibi çeşitli mesleklere sahip pek çok cemaat mensubu mevcut. Türkiye'de olduğu gibi burada da aktif olacaklar“ ifadelerini kullandı. 
Karakoyun, Alman Dış İstihbarat Servisi şefi Bruno Kahl'in "Gülen yapılanması dini ve seküler eğitim için bir araya gelmiş bir sivil toplum oluşumudur“ tanımlanmasına da aynen katıldığını ekledi. 
Bülent Kaymaz’a Almanya'ya sığındıktan üç ay sonra kendisine bir Alman işadamı yardım etti. Fethullahçılar da ev bulması için ona destek verdi. Oğlu, Fethullah okuluna giderken, eşi ise doktor olabilmek denklik almaya çalışıyor. İltica başvurusu yapmak istemeyen Kaymaz işadamı vizesi almak ve biriktirdiği paranın bir bölümünü "Gülen Cemaati”ne ayırmak istiyor. 
ALMANYA'DAKİ İLK OKUL
Muammer Akın, Almanya’nın ilk özel okulu BIL'ı Stuttgart'ta kurdu. Halk içerisinde "Türk Okulu“ olarak bilinen Fethullahçı okulun yöneticiliğini ise Gülen'e yakın bir isim olan Muammer Akın yapıyor. 
BIL cemaatten toplanan 1,5 milyon euro tutarındaki parayla açıldı. Edinilen bilgiye göre maddi gelir elde etmek için işadamlarından ve dernek üyelerinden bağış toplanıyor. Ögrenci başına alınan ücret ise 150 euro. 
Zeit’ta yer alan habere göre Stuttgart’taki BIL Almanya’daki en büyük Gülenci okullardan biri. İlkokulu, ortaokulu ve lisesi var. 15 Temmuz darbe gecesinde Muammer Akın okul için polis koruması talebinde bulundu. Darbe girişiminden sonra 65 aile çocuğunu Gülen okulundan aldı. 
Nisan ayında Muammer Akın, Stuttgart polisinden bir mektup almış ve MİT’in elindeki kara listede adının geçtiğini öğrenmiş. İzlendiğini düşünen Akın, Türkiye’ye seyahat etmeyi düşünmüyor.
Zeit gazetesinde konuyla ilgili şu ifadeler kullanılıyor: "MİT'in karalamaları devam ediyor. Ama görünen bir şey var. Geçenlerde Stuttgart’ta bir salonda uluslararası kültür ve dil festivali düzenlendi. 20 farklı ülkeden 70 çocuk farklı dillerde şarkılar söyledi. Etkinliği düzenleyen Stuttgart Belediyesi İdari İşlerden Sorumlu Belediye Başkanı Werner Wölfle ‘bizim ülkemizde ayrımcılık olmaz. Gülen hareketinin Alman toplum değerlerinin temsilcileri olduğuna inanıyorum" ifadelerini kullandı. 
Muammer Akın Wölf ile birlikte en önde, protokol sırasında oturdu. 
Zeit gazetesi Fethullahçılar için son olarak "Gülen cemaati AKP hükümetinin en önemli ortağıydı. Ancak şimdi Türkiye tarafından terör listesine alındı" sözlerini sarfediyor.
BRAUNS: “ALMANYA GÜLENCİLERİN MEKKE’Sİ HALİNE GELDİ”
Bundan bir süre önce Ortadoğu ve Türkiye uzmanı Alman gazeteci Dr. Nick Brauns Junge Welt gazetesinde "Almanya Gülencilerin Mekke’si haline geldi“ başlıklı bir yazı kaleme almıştı. 
Brauns, 15 Temmuz darbe girişiminden sonra kaleme aldığı yazıda, Alman hükümetinin FETÖ’cülerin darbe girişimine katıldığı yönündeki iddiaları inkar ettiğini ifade etmişti. 
Brauns yazısında, “Alman hükümetinin dolaylı olarak Gülen hareketi ile bağlantısı vardır" ifadesini kullanıyor. Sol Parti Meclis Grubu adına Federal Milletvekili Ulla Jelpke’nin Alman hükümetine verdiği soru önergesinden anlaşılıyor ki, Alman hükümetinin Gülen hareketi ile bağlantısı var. 
ALMANYA'DA DAĞITILAN BROŞÜRLER
Örneğin Fethullahçıların destekçisi ‘Diyalog ve Eğitim Vakfı’ Berlin’de ve tüm Almanya’da faaliyet gösteriyor. 2015 ve 2016 yılları arasında Federal İçişleri Bakanlığı’nda söz konusu bu vakfın da içinde bulunduğu bir çalışma grubu toplantısı gerçekleşti. Yine aynı şekilde soru önergesine verilen yanıtta Gülen hareketine yakın İşadamları Derneği ile (BUV) Alman hükümetinin ortaklaşa bilgi alışverişinde bulunulduğuna ilişkin itiraflarda bulunuldu” dedi.
Bir diğer yandan, FETÖ yanlısı derneğin Almanya'da broşür bastırarak Erdoğan karşıtı faaliyete başladığı öğrenildi. Almanyada faaliyet yürüten "Diyalog ve Eğitim Vakfı" (Stiftung Dialog und Bildung) posta kutularına broşür bırakmaya başladı. Tüm Almanya'da dağıtılan broşürün başlığı "15/16 Temmuz 2016 Kontrollü Darbesi Sonrasında Erdoğan Türkiye’si." 
Broşürde Alman tarihçi Micheal Wollfsohn'ın 15 Temmuz ile ilgili kaleme aldığı yazıdan bir bölüm yer alıyor. Alman tarihçinin Türkiye'ye Hitler Almanyası'yla kıyaslayarak sarfettiği "Erdoğan klasik iktidarı ele geçirme şablonunu uyguluyor" ifadeleri yer alıyor. Bir Alman askeri okulunda ders veren Micheal Wolfsohn siyonist siyasi görüşleriyle biliniyor.
Süheyla Kaplan/Almanya


http://odatv.com/bugun-lozani-kutlayan-erdogan-dun-lozan-icin-neler-soylemisti-2407171200.htmlBugün Lozan'ı kutlayan Erdoğan dün Lozan için neler söylemişti
Lozan Anlaşması'nın yıldönümü...
Cumhurbaşkanlığı tarafından Lozan Anlaşması'nın yıldönümü sebebiyle yayımlanan açıklama, Cumhurbaşkanı Erdoğan'ın Lozan ile ilgili daha önce kullandığı ifadeleri akla getirdi.
Bugün yapılan açıklamada Lozan için "Aziz milletimizin her türlü yokluğa, yoksulluğa ve imkânsızlıklara rağmen yazdığı istiklal destanı, Lozan Antlaşması ile diplomasi ve uluslararası hukuk alanında tescil edilmiştir. Türk Milleti, Lozan Anlaşması ile bu topraklardaki bin yıllık varlığını hedef alan Sevr’i yırtıp atmış, bağımsızlığından asla taviz vermeyeceğini tüm dünyaya kabul ettirmiştir" ifadeleri kullanıldı.
Cumhurbaşkanı Recep Tayyip Erdoğan, 29 Ağustos 2016 tarihinde muhtarlara hitap etmiş, konuşma sırasında Lozan Anlaşması ile ilgili tartışma yaratacak ifadeler kullanmıştı. Erdoğan Lozan'ı “Tarihte bize ne yaptılar. 1920’de bize Sevr-i gösterdiler. 1923’te bizi Lozan’a razı ettiler. Birileri de bize Lozan’ı zafer diye yurtturmaya çalıştı. Her şey ortada. Şöyle bağırsan duyulacak adaları biz Lozan’da verdik. Zafer bu mu? Oralar bizimdi." sözleriyle hedef almıştı.
Odatv.com


http://odatv.com/atilan-hocalarimiz-baslari-dik-bir-bicimde-geri-donecek-1607171200.htmlAtılan hocalarımız başları dik bir biçimde geri dönecek
Ankara Üniversitesi eski Rektörü Cemal Taluğ Nurzen Amuran'ın sorularını yanıtladı
Nurzen Amuran: Sizinle Ankara Üniversitesi Rektörü iken en çok karşılaştığımız yerler Cumhurbaşkanlığı Senfoni Orkestrası’yla ortaklaşa düzenlediğiniz “19 Mayıs Gençlik Konserleri”ydi. Gençlerin coşkusu hâlâ kulaklarımdadır. Ne yazık ki en son Mümtaz İdil’in son yolculuğunda birlikte olduk. Mümtaz İdil’i anarak başlayalım söyleşiye. Dost’unuzdu değil mi?
Cemal Taluğ: Evet, Mümtaz İdil’i bir kez daha saygı ve özlemle anıyorum. Mümtaz, yüksek insani değerlere sahipti. Hem ölçülü, sessiz ve yalın bir insan, hem de gerçek bir entelektüel. Aynı zamanda gözü kara, yiğit bir yurtsever. Onu hep tanıdığım en özel insanlardan birisi, bir aydınlanma bilgesi olarak anacağım.
Aslında, Mümtaz’la tanışıklığım çok eski değil. Odatv davası sırasında Ankara Üniversitesi İbni Sina Hastanesi’nde ağır bir hastalık nedeniyle tedavi altındaydı. Bu değerli hastamızla ilgilenmeye ve zaman zaman ziyaret etmeye çalıştım. Daha sonraki dönemde ise Aşağı Ayrancı’da adeta onunla özdeşleşen “Çarşı” isimli mekânda birkaç kez buluşup dertleştik. Zaman zaman yaşadıklarımızı, görüşlerimizi ve umutlarımızı paylaştığımız telefon görüşmeleri yaptık. Mümtaz’ın aramızdan ayrılması, kişisel olarak benim için ve kuşkusuz ülkemiz için gerçekten çok büyük bir kayıptır.
TÜRKİYE’NİN ŞANSI VE UMUDU MUSTAFA KEMAL’DİR
Mümtaz İdil sizin için Odatv’de bir yazı kaleme almış. Güzel saptamaları vardı: Burhan Kuzu’nun, Mülkiye’de uğradığı yumurta saldırısından sonraki, sizi istifaya davet eden tutumunu eleştiriyor ve sizin için şu tanımlamaları yapıyordu:
-”Gençliği devrimci mücadele içinde geçmiş bir bilim adamı” –“Bizim soluduğumuz "devrimci, ilerici, Atatürkçü" havayı solumuş”
- “Daha ne yapabilirim sorusunun peşinde koşan bir bilim adamı”
Bu günleri yaşayınca, devrimciliğin Atatürkçülüğün tek çıkar yol olduğunu görülüyor değil mi?
Mümtaz İdil andığınız yazısında beni çok onurlandırmıştı. Atatürk ilke ve devrimlerinin, Cumhuriyetin değerlerinin korunmasına ve toplumda yaygınlaşmasına kendi koşullarım ve kapasitem içerisinde katkıda bulunmaya çalıştım. Sizin ilk sorunuzda değindiğiniz 19 Mayıs Konserleri de Ulusal Bayramlarımızın daha coşkulu ve daha anlamlı kutlanması için hayata geçirilen etkinliklerdi. Bu anlamda dönemin Cumhurbaşkanlığı Senfoni Orkestrası yönetimine, başta sevgili Rengim Gökmen olmak üzere tüm sanatçılara şükranlarımı bir kez daha sunmak isterim.
Ben 1980’li yılların son yarısında Pakistan’da yaklaşık dört sene bir uluslararası tarımsal araştırma kuruluşunun projesinde çalıştım. Daha sonraki yıllarda yakın coğrafyamızdaki ülkelerin birçoğunda bilimsel toplantılara katıldım, konferanslar verdim, resmi ziyaretlerde bulundum. Mustafa Kemal’in kurduğu Cumhuriyetin ve gerçekleştirdiği toplumsal dönüşümün büyüklüğünü bu süreçte yaşayarak özümsedim. Bu toplumlarda insanlar tek tek ele alındığında gerçekten tertemizler. Ama aklın ve bilimin yol göstericiliği olmadan adalet, eşitlikçi kalkınma ve özgürlük yeşermiyor. Türkiye’nin şansı ve umudu Mustafa Kemal’dir.
ADALET YÜRÜYÜŞÜNÜN EVRENSEL BOYUTU DÜNYA MEDYASININ GÖSTERDİĞİ İLGİYLE ORTADADIR
Bir söyleşide “Ben 68 kuşağındanım ... Biz toplumsal olaylara daha duyarlı bir kuşaktık.” demiştiniz. Dünyada yankı bulan Kılıçdaroğlu’nun başlattığı Adalet Yürüyüşü de Türkiye’nin evrensel değerlere bağlılığının ve ilerleyişinin bir göstergesidir. Öncüler 68 kuşağı. Batıya olan bu yürüyüş çağdaşlığın bir kararlılığı değil mi?
Ben sol eğilimli bir ailenin çocuğu değilim. Ancak daha üniversite birinci sınıfta, sosyal demokrat öğrencilerin adayı olarak, okuduğum fakültenin “Talebe Cemiyeti Yönetim Kuruluna” seçildim. 1967-68 döneminde ise Talebe Cemiyeti Başkanlığı yaptım. Bu anlamda toplumsal duyarlılığı gerçekten yüksek olan 68 kuşağının aktif bir üyesiyim. Dünyaya bakışımda ve yaşam anlayışımda bir 68’li olmanın derin izleri bulunduğunu biliyorum.
Kılıçdaroğlu’nun başlattığı, inançla sürdürüp, başarıyla tamamladığı “adalet yürüyüşü” her açıdan saygı duyduğum ve umutlarımızı tazeleyen bir etkinlik oldu. Çok haklı ve toplumda karşılığı olan bir talebe dayalı olan bu eylem barışçıl ve birleştirici yönüyle de büyük yankı buldu. Adalet yürüyüşünün evrensel boyutu, dünya medyasının gösterdiği ilgiyle ortadadır. Bu yürüyüşün gerçekten bir başlangıç olarak kabul edilmesi ve aynı anlayış ve ruhla bir çok etkinliğin hayata geçirilebilmesi halinde çok yönlü toplumsal kazanımlara yol açması kimseyi şaşırtmamalıdır. 
Gençliğe dönelim. Hep dile getirirsiniz: “Öğrenci, gerektiğinde fikrini otoriteye karşı da uygarca ifade etmek için bir şeyler yapıyorsa ben bunun yanındayım. Düşüncelerin cesaretle ve uygarca ifade edilmediği bir üniversite, üniversite olamaz.”
Geçenlerde çeşitli üniversitelerde diploma törenlerinde gençlerimiz rektörlerine arkalarını dönerek yöneticilerini protesto ettiler. Gençlerin tepkisine nasıl baktınız?
Aslında ben üniversitelerde özgür ve eleştirel düşüncenin yeşereceği bir iklimin sağlanmasını ve güçlendirilmesini rektörlerin öncelikli görevleri arasında görürüm. Üniversite öğrenci için yalnız meslek öğrendiği kurum değil, toplumsal ve çevresel duyarlılığını geliştirdiği ve “iyi yurttaş” olma yolunda temel donanımları elde ettiği bir kurum olmalıdır.
Sözünü ettiğiniz protestoları, yaşandıkları üniversitelerin kurum kültürlerinin bir parçası olarak görüyor ve sayın rektörlerin de herhangi bir yaptırımla karşılık vermeyi akıllarından bile geçirmediklerini düşünüyorum. Aslında yapılan protestoların, yöneldiği kişiyi hedef almaktan ziyade, üniversite özerkliğine yapılan müdahaleye karşı olduğunu eminim onlar da biliyorlar.
Bir Akademisyen olarak 15 Temmuz’dan sonra atılan bilim adamlarının tümü FETÖ’cü değildi. Mülkiye’de bir protesto gösterisi yapılmıştı. Akademisyenler cübbelerini bıraktılar. Güvenlik güçlerinden sert tepkiler görünce bilim dünyamız sesini yükseltti. Siz de tepki gösterenlerden biriydiniz. Terörle örgütsel bağı olmayan ama muhalif olarak tanımlanan gerçek bilim adamlarının bilim dünyasından koparılması neleri getirir beraberinde?
Mülkiye’den atılan arkadaşlarımızın hiçbirisinin FETÖ ile ilişkisi olmadığını herkes biliyor. Bu atılma olayının Cumhuriyetin kurduğu ilk üniversitede ve eleştirel düşüncenin kalesi Mülkiye’de yaşanması üzüntümüzü artırmaktadır.
Muhalif olarak tanımlanan bilim insanlarının bu şekilde sorgusuz ve savunmasız biçimde üniversitelerinden atılmaları topluma karşı yapılan büyük bir haksızlıktır. Onlar; yaşadıkları bu hukuksuz ve acı veren uygulamaya karşın, bir yandan yaşamda ayakta kalmaya çalışırken, diğer yandan yazarak, çizerek, konferanslar vererek bilgilerini paylaşmaya gayret ediyorlar. 12 Eylül’ün 1402’lik ünlü hocaları gibi kısa sürede yeniden ve başları dik, alınları açık olarak üniversiteye döneceklerine inanıyorum. Ancak üniversitelerimizin, bu haksız uygulamalar sırasında gösterdikleri tepkisizlik nedeniyle, aynı derecede başları dik ve alınları açık olamayacak, ne yazık ki. 
İNSAN BEYNİNİN GELİŞİMİ ANCAK BİLİMSEL LAİK VE KALİTELİ EĞİTİMLE OLANAKLIDIR
Bir devletin sorumluluğu sizin deyişinizle “Üniversitede özgür düşünce, özgür ifadenin yeşerdiği koşulları korumak ve yaratmaktır.” Ancak bugün orta öğretimde de eğitim anlayışı değişiyor. Akli bilgilerin değil, dinsel nakli bilgilerin ağır bastığı bir sistem getirilmek isteniliyor.  Bir bilim adamı olarak bir gün “evrim teorisi”nin ders kitaplarından çıkarılacağını hiç düşünmüş müydünüz? Bir eğitimci olarak eğitim politikası nereye gidiyor?
Eğitim açısından dünyadaki yerimizin yüz kızartıcı olduğu PISA sonuçları ile ortadadır. Son dönemde ülkemizde siyasi iktidar ve bu iktidarın eğitime genel bakışı hiç değişmemekle birlikte, eğitim sistemimizde sürekli bir yaz-boz hali yaşanmaktadır. Yaşamla bütünleşik, öğrenmenin değerini özümseten, takım çalışmasını ve yaratıcılığı destekleyen, özgürleştirici bir eğitim sisteminden giderek uzaklaşmaktayız.
Doğruyu söylemek gerekirse kimi iyi niyetli çabalara karşın Köy Enstitülerinden bu yana eğitim alanında özgün ve değer yaratan bir model hayata geçirememiş bulunuyoruz. Ne yazık ki, Türkiye’deki siyasi partiler bugün de, üzerinde derinlemesine çalışılmış, geniş ölçüde tartışılmış, onaylanmış ve toplumla paylaşılmış kapsamlı ve heyecan verici bir eğitim programına sahip değiller.
Çağımızda bir ülkenin en değerli kaynağı insan gücüdür. İnsan beyninin gelişimi ise ancak bilimsel, laik ve kaliteli eğitim ile olanaklıdır. Bu anlamda evrim teorisinin eğitim programından çıkarılması çok yanlıştır, ancak beklenmedik bir gelişme değildir.
Evrim teorisi dünyanın her yerinde, bildiğim kadarıyla Suudi Arabistan hariç, eğitim süreçlerinde yer almaktadır. Evrimin, bir inanç sorunu haline getirilip üzerinin örtülmesi doğru değildir. Evrim teorisi canlıların ortak kökeniyle ilgilidir. Darwin’in ortaya koyduğu bu kuram, aradan geçen 150 yıl içinde çeşitli bilim alanlarından gelen katkılarla güçlenmiştir. Evrim teorisine gözünü kapatanlar, yalnız bilimsel bir olguyu göz ardı etmekle kalmamakta, insanı doğanın hâkimi gören ve onun doğa üzerindeki her türlü müdahalesini olumlayan bir doğa anlayışına da sahip olmaktadırlar. Laik ve bilimsel bir eğitimin ise yaşam odaklı bir doğa anlayışının yerleşmesinde büyük rolü vardır.
Bu gelişmelerden sonra aklıma geldi. Siz zamanında "Çocuk Üniversitesi" projesini hayata geçirmiştiniz. Çocuk üniversitelerinin, ''çocuğu bilim kültürüyle, bilimsel düşünceyle mümkün olan en erken yaşta tanıştırmayı'' hedeflediğini vurgulamıştınız. Bugün o çalışmalar ne durumda?
Çocuk Üniversitesi “yaşamla daha çok buluşan, toplumla daha fazla kaynaşan üniversite” anlayışımızın bir ürünüydü. Aslında Ankara Üniversitesi Ziraat Fakültesi Dekanı olarak görev yaptığım sırada, 2007 yılında ilkokul 4. sınıf öğrencilerine yönelik olarak açtığımız “Toprak Bilim Okulu” bu konuda öncü oldu. Çocuk Üniversitesi’nde okullarımızın (programlarımızın) sayısı 13’e ulaştı. Bunlar felsefeden suya, insan haklarından gökyüzüne kadar çeşitlilik göstermekteydi. Ankara Üniversitesi Türkiye’nin ilk Çocuk Üniversitesi’ni kurmanın yanında Avrupa Çocuk Üniversiteleri Ağı’nın (European Children Universities Network - EUCU.Net) kurucu üyeleri arasında yer aldı.
Çocukların erken yaşta bilim kültürüyle buluşmaları kuşkusuz çok önemlidir. Üniversitelerin bu alandaki katkıları, modeller yaratmak ve örnek olmak açılarından değerlidir. Bu doğrultudaki sosyal sorumluluk projeleri ve diğer girişimler de yararlıdır. Ancak esas olan çocukların bilimsel düşünmeye, araştırmaya yönlendirilmesinin ve onlara temel yaşam becerilerinin kazandırılmasının “Milli Eğitim Sistemi” içinde öncelik almasıdır. 
ÜNİVERSİTELERDE ÖZERKLİĞİN VE ÖZGÜRLÜĞÜN OLMADIĞI YERDE BİLİMSEL GELİŞME OLMAZ
Son çıkan torba yasalarla YÖK'e olağanüstü yetkiler tanındı. Üniversiteler YÖK “evet” derse alacakları kararları uygulayabilecekler. “YÖK, mevcut yapısıyla, şartlarıyla hiçbir kalite sağlayamaz.” diyen Beşir Atalay’ın bile isyan ettiği bir yapı oluştu. Siz “Üniversite, öğretenin öğrettiğini, öğrenenin öğrendiğini sorguladığı bir yerdir.” felsefesini benimseyen bir bilim adamı olarak, nasıl bir üniversite anlayışı yerleştirilmek isteniyor?
Biliyorsunuz 12 Mart 1971 askeri darbesinden sonra üniversitelere büyük bir baskı uygulandı. Birçok öğretim üyesi tutuklandı ve hapishanelere atıldı. Ancak, belli bir süre sonra bu müdahaleler ortadan kalktı. 12 Eylül Cuntası ise üniversitelere kısa süreli müdahaleler yerine, kalıcı bir kontrol olanağına sahip olunmasını tercih etti ve Yükseköğretim Kurulu (YÖK) ortaya çıktı. Daha sonraki yıllarda birçok hükümet ve YÖK başkanlarının kendileri de YÖK’ün yetkilerinin aşırılığından söz ettiler ve YÖK sistemini üniversite özerkliği ve bilimsel özgürlük doğrultusunda sınırlı ölçekte de olsa dönüştürme gereğini dile getirdiler, hatta bazı tasarı taslakları hazırlandı ve tartışıldı.
YÖK konusunda en radikal söyleme ilk AKP hükümetleri sahipti. Bugün gelinen noktada ise eski söylemlerinin tam tersine bir uygulama var. Üniversitelerin “bağımlı” hale getirilmesi, kuşkusuz tarihte çok sık yaşanmıştır ve bunun nedeni siyasi iktidarların ve güç odaklarının bu bağımlılığı kendi çıkarlarına uygun görmelerine dayalıdır. Oysa bilinmelidir ki, üniversitelerde özerkliğin ve özgürlüğün olmadığı yerde bilimsel gelişme olmaz. Bunun ötesinde, YÖK’ün sık tekrarladığı “uluslararasılaşma” hedefleri ise içi boş hayallere dönüşür. 
Bir örnek vermek istiyorum: Doçentlik unvanı verme yetkisinin doktora denkliği ve doçentlik konusunun bağımsız bir kurum olan Üniversiteler Arası Kurul’dan (ÜAK) alınarak YÖK’e devredilmesi, kimlerin doçent olacağına  YÖK’ün karar vermesi, öğretim elemanlarının yurtdışı görevlendirmelerinde YÖK ve Bilim, Sanayi ve Teknoloji Bakanlığı’nın görüşünün alınarak belirleyeceği öncelikli alanlarda araştırma yapılması, bilim özgürlüğünün sona erdirilmesi anlamına gelmez mi?
Bu değerlendirmeyi sağlıklı yapabilmek için bir gerçeği görmemiz lazım. Üniversiteler Arası Kurul (ÜAK), bir süredir varlık nedenine aykırı bir nitelik almaya ve büyük ölçüde YÖK’ün şekillendirdiği ve yönlendirdiği bir organ haline gelmeye başlamıştır. Rektör seçimlerinin kaldırılması da, kamu üniversitelerinin maalesef YÖK döneminde hep erozyona uğramış olan “kendi tercihlerini ortaya koyabilme” olanağını artık tamamen yok etmiştir. Böyle bir ortamda belli bir yetkinin kullanımı açısından ÜAK ile YÖK arasında ciddi bir farklılığın olduğunu düşünemiyorum.
Ülkemizdeki yükseköğretim sisteminde ortaya çıkan asıl sorun, üniversitelerin kendilerine ait olması gereken; kendi tarihlerini, kültürlerini, üstünlüklerini ve fırsatlarını değerlendirerek kendi rotalarını çizebilmeleri olanağından yoksun bırakılmış olmalarıdır. Bu yoksunluk yükseköğretim sistemimizin çeşitlenmesini ve zenginleşmesini engellemektedir. Türkiye’de üniversiteler ne yazık ki, tek tipleştirmenin ve tek paket içine sıkıştırılmanın kaçınılmaz sonucu olan vasatlıkta buluşmaya doğru yol almaktadırlar.
Bilimsel özgürlüğün kısıtlanmadığı ve siyasal iktidarların uygun maddi destekleri sunmak dışında üniversitenin kurumsal özerkliğine müdahale etmediği, cemaatçi yapılanmaların oluşmasına izin verilmeyen bir toplum olabilmemiz için bizde eksik olan nedir?
Kanımca öncelikle yükseköğretim sisteminin çağdaşlaştırılması, üniversitelerin kendi evrensel değerlerine sahip çıkması ve toplumla ilişkilerini yeniden gözden geçirmesi lazım. Benim öğrencilik yıllarında Anadolu’da bırakın öğretim üyelerinin, üniversite öğrencisinin bile toplum gözünde itibarı yüksekti. Üniversitenin aynı itibar noktasına çekilmesinde akademisyenliği bir yaşam biçimi olmanın dışına sürükleyen eğilimlerden kaçınmanın ve üniversitelerin kendilerini doğru bir biçimde yenilemelerinin önem taşıdığını düşünüyorum.
Kuşkusuz bu olguya toplum açısından da bakmak gerekir. Güzel ülkemizde toplumun farklı düşüncelere tahammülsüzlük, ötekileştirme ve uzlaşmazlık gibi tutumlara hızla kaymasının kökeninde akla ve eleştirel düşünceye olan güvenin ve saygının bir türlü yerleştirilememiş olması yatmaktadır. Bu eksiklik, aileden başlayarak yaşamın tüm aşamalarında eğitimle ortadan kalkar ve başka bir yolu da yoktur. Bunun dışındaki tüm önlemler eğitimle elde edilen tutumun gerçek yaşamda karşılığını bulması ve pekiştirilmesi için gösterilen çabalardır. 
GÜNÜMÜZDE TARIM GİDEREK ENDÜSTRİLEŞME VE KÜRESELLEŞME DOĞRULTUSUNDA
Sizin çalıştığınız üniversite Ankara Üniversitesi Ziraat Fakültesi’ydi. Bugün ne yediğimizi, yediklerimizin ne denli sağlıklı olduğunu bilemiyoruz. Askerlerimiz zehirleniyor,  sudan mı, aldıkları gıdalardan mı zehirlendikleri bilinmiyor. Türkiye tahıl ambarı olmaktan çıktı, orijinini bilmeden yediklerimizle bile dışa bağımlıyız. Gıda güvenliği önemli. Ne yapılmalı?
Gıda güvenliği gerçekten çok önemli. Güvenli gıda önce birincil üretimden yani tarımdan başlıyor. Önce şunu kabul etmeliyiz; tarım herhangi bir ekonomik uğraştan çok daha farklı bir anlam ve değere sahiptir. Günümüzde tarım giderek endüstrileşme ve küreselleşme doğrultusunda değişmektedir. Bu süreçte tarımın yerelliği ve mevsimselliği erozyona uğramakta, birim alandan “daha çok, daha hızlı ve daha standart” ürün alabilmek için çok daha fazla kimyasal kullanılmakta; patentlenmiş tohumlar, GDO’lar, hormonlar, büyüme düzenleyicileri, içeriği tam bilinmeyen hayvan yemleri, antibiyotikler ve benzerleri bitkisel ve hayvansal yetiştirme süreçlerinde daha çok yer almaktadır.  
Gıda güvenliği sorunun en az bu kadar önemli bir boyutu da genel adıyla “gıda hileleri” olmaktadır. Birincil üretimde elde edilen gıda ürünlerini büyük bir kısmı belli işlem ve proseslerden geçerek tüketicinin önüne gelmektedir. Zeytinden zeytinyağı elde edilir, süt peynire dönüştürülür. Öte yandan, son yıllarda hazır gıdalar ve çok işlenmiş gıdalar tüketimin önemli bir kısmını oluşturmaktadır. İşte bu süreçte maliyeti azaltmak, raf ömrünü uzatmak v.b. nedenlerle sonuçta sağlığımızı tehdit eden birçok uygulamaya tanık olunmaktadır. Bazı taklit ve tağşişlerde akıl almaz işlemlere tanık olunmaktadır. Aslında gıda hileleri tarihsel olarak Babil’de Hamurabi yasalarında (MÖ 1760) bile yer alan, bugün dünyanın en uygar ülkelerinde de rastlanan bir olgudur.
Gıda hilesi, gıdanın ekonomik çıkar için kasıtlı ve illegal bir uygulamaya maruz kalması ve yanlış etiketlenmesidir. Gıda ürünlerinin uygun olmayan biçimde ambalajlanması, depolanması, taşınması da gıda güvenliğinin üzerinde durulması gerekli boyutlarından birisidir.  İhmaller ve üreticinin bilinçsizliği de gıda güvenliğini olumsuz etkiler. Tüketicilerin yeterli bilgilendirilmesi ne denli önemliyse, yaşadığımız “bilgi kirliliği” de en az o derece önemli ve mutlaka aşmamız gereken bir sorundur.
Ülkemiz tarım ve gıda alanındaki yasalar ve alınan idari kararlar yalnız ekonomik kaygılarla ve siyasal beklentilere yönelik olarak değil, etik açısından da değerlendirilmelidir. Gıda güvenliğinin sağlanmasında; nitelikli standartlar, ciddi ve sık denetim, gelişmiş analiz teknikleri ve caydırıcı ceza yanında etik değerlerin toplumda yaygınlaşması büyük önem taşır. 
Geçtiğimiz yıl bir toplantıda, “Tarım ve gıda dünyanın en büyük sektörü. Tarım ve gıda etiği alanında Türkiye'de tek bir akademik birim, sivil toplum kuruluşu bile yok.” demiştiniz. Bu alanda etik değerlerin ortaya çıkarılması, tartışılması, bunların insanlara duyurulması da çok önemli. Ne yapılmalı?
Bu sözlerimden sonra geçen yaklaşık bir yıl içinde, ülkemizde tarım ve gıda etiği alanında güzel gelişmeler oldu. Öncelikle konuya ilgi duyan ve tarım ve gıdanın dünyamızın geleceğini belirlemedeki yaşamsal rolünü kavrayan bir grup duyarlı insanın çabasıyla ülkemizin ilk sivil toplum kuruluşu olan Tarım ve Gıda Etiği Derneği, kısa adıyla TARGET’i kurduk. Ardından tarım ve gıda etiği alanında dünyanın önde gelen akademisyen ve kanaat önderlerinin de katıldığı, oldukça verimli geçen bir Kongreyi, Ankara’da düzenledik. Çok sayıda bilimsel çalışmanın yer aldığı bu toplantının bildirilerini, bir kaynak oluşturması amacıyla yayınladık. Yine tarım ve gıda etiği alanında çok sayıda eğitim toplantısı düzenledik ve gördük ki bu konuda giderek daha çok sayıda bu türden çalışma yapılacak. Yürüttüğümüz eğitim çalışmalarının bir ürünü olan ve bir başlangıç basamağı sağlayan ilk Tarım ve Gıda Etiği El Kitabını da yayınladık. Bir başka önemli katkı da yaklaşık 900 gıda ve ziraat mühendisi ile veteriner hekimin katılımıyla gerçekleştirdiğimiz ve bu profesyonellerin tarım ve gıda etiği alanındaki değerlerini ortaya koyan bir araştırmanın raporunu kamuoyu ile paylaşmamız oldu.
Ancak daha gidilecek çok yol var. Şu anda tarım ve gıda sistemi içindeki farklı yapıların, kendi değersel profillerini ortaya koymaları ve etik ilkelerini belirleyerek toplumla paylaşmaları için yaptıkları projeleri desteklemeye çalışıyoruz. Çocuklarla ve gençlerle yapmak istediğimiz etkinlikler için hazırlıklarımızı tamamlamaya çalışırken, kaynak arayışımızı da sürdürüyoruz.
KÜLTÜR VE SANATA HER ANLAMDA YATIRIM YAPMAK KUŞKUSUZ ÖNCELİKLİ KAMU GÖREVİDİR
Biraz da sanattan söz edelim. Rektörlüğünüz döneminde sanat eğitimine katkılarınız biliniyor. Kültür ve sanatın ülke kalkınmasındaki öncü rolü nedir, eğitim kurumlarına düşen sorumluluk ne olmalıdır?
Bildiğiniz gibi Cumhuriyet’in erken yıllarında büyük bir kültür ve sanat atılımı gerçekleştirilmiştir. Başkent Ankara’da kurulan ilk eğitim kurumu, Musiki Muallim Mektebi (1924) olmuştur. “Türkiye Cumhuriyetinin temeli kültürdür” sözü Mustafa Kemal’e aittir. Ne yazık ki, 1950’lerden sonra bu alandaki heyecan giderek sönse de, erken yıllarda atılan temeller Türkiye’yi en azından kendi coğrafyasında önemli bir konuma taşımıştır.
Bu noktada Ankara Üniversitesi’nin öncü fakültelerinden olan ve adı Atatürk tarafından konulan Dil ve Tarih - Coğrafya Fakültesine kısaca da olsa değinmek gerekir. Ulus devletin kültürel temellerini ortaya koymak ve bu alanda araştırma ve eğitim yapmak için kurulan bu fakültenin ilk yıllarında değerli yabancı öğretim üyelerinden de yararlanılmıştır. Cumhuriyetin ilk yıllarında Ulusal kültür, evrensel ilişkileriyle ve evrensel standartlarda ele alınmıştır. Cumhuriyetin erken yılları kimilerinin öne sürdüğü gibi salt evrensel kültür ve sanatı toplumla tanıştırmakla yetinmemiş, bu alandaki ulusal birikimimizi de özenle ele almıştır. 
Yaratıcılık ve hayal gücü insanın en önemli özelliğidir. Bunlar olmadan bir ülkenin kalkınmasından ve uygarlık düzeyini yükseltmesinden söz edilebilir mi? Kültür ve sanata her anlamda yatırım yapmak kuşkusuz öncelikli bir kamu görevidir. Üniversiteler de hem eğitim, araştırma ve toplum hizmeti görevleri içinde kültür ve sanata önemli bir yer vermeliler, hem de öğrencilerinin bu alandaki gelişimine katkıda bulunacak olanaklar sağlamalı ve etkinlikler düzenlemelidirler. 
Ülkemiz pek çok kültürün birbiriyle karşılaştığı, kaynaştığı bir coğrafyada bulunuyor; bu kültür ve sanat zengini toprakların üzerinde yaşamak, bize onları bilme ve koruma sorumluluğunu yüklüyor.
Değişik konularda sohbet ettik. Bizi aydınlattınız. Bilgilendirilmesi aydınlanmaları gerekenlere de hatırlatmalarda bulundunuz . Çok teşekkür ederiz.
Ben teşekkür ederim...


http://odatv.com/haddini-bilmez-aciklama-2607171200.html"Haddini bilmez açıklama"
Türk Dışişleri'nden yanıt...
İsrail Dışişleri Bakanlığı, Cumhurbaşkanı Recep Tayyip Erdoğan'a hitaben sert ifadelerin yer aldığı bir açıklama yayımlamıştı. "Osmanlı İmparatorluğu geride kalmıştır" denilen açıklamada şunlara yer verilmişti:
"Türkiye Cumhurbaşkanı Erdoğan'ın parti üyelerinin toplantısındaki ifadeleri saçma, hayali ve çarpıtılmıştır. Kendi ülkesinin zor sorunları ile ilgilenmesi çok daha akıllıca olurdu. Osmanlı imparatorluğu günleri geride kalmıştır. Kudüs geçmişte de Yahudi halkının başkenti olmuştur, halihazırda Başkentidir ve gelecekte de öyle olacaktır.”
İsrail Dışişleri’ne yanıt hem Cumhurbaşkanı Erdoğan’dan hem Dışişleri Bakanlığı’ndan geldi. 
ERDOĞAN YANIT VERDİ
Erdoğan yaptığı konuşmada şu ifadeleri kullandı:
“İsrail yönetimine şunu hatırlatmakta fayda var. Eğer bu dünyada barış içinde yaşamak istiyorsanız, başkalarını tehdit etmek yerine kendisini ve bölgeyi ateş çemberine sokabilecek politikalardan kaçınmak gerekiyor. Her açıdan sıkıntılı bir manzarayla karşı karşıya olduğumuz bir gerçektir. İslam medeniyeti batı tarafından yutulamayan, yenilemeyen tek medeniyettir. Ciddi bir takım hasarlar alınmış olsa da medeniyetimizin o çelik çekirdeği halen sapasağlamdır. Doğru tedavinin yolu öncelikle teşhisin doğru konulmasından geçiyor. Unutmayalım ki hiç kimse görmek istemeyen kadar kör değildir.”
DIŞİŞLERİ’NDEN TEPKİ
Dışişleri Bakanlığı Sözcüsü Büyükelçi Hüseyin Müftüoğlu ise İsrail Dışişleri Bakanlığı Sözcüsünün açıklamalarına ilişkin, "Sayın Cumhurbaşkanımızın Harem-i Şerif'teki son gelişmeler hakkında ifade ettikleri hususlara ilişkin olarak İsrail Dışişleri Bakanlığı Sözcüsü tarafından yapılan haddini bilmez açıklamayı kınıyoruz. İsrail'e düşen sorumluluk, biran önce aklıselimi hâkim kılıp, Harem-i Şerif'te statükoya dönmek ve ibadet özgürlüğünün önündeki engelleri tümüyle kaldırmaktır” dedi.
Müftüoğlu sözlerini şu ifadelerle sürdürdü:
“Osmanlı döneminde Filistin'de farklı dinlere ve mezheplere mensup cemaatler yüzyıllarca barış içinde birlikte yaşamış ve ibadetlerini özgürce yerine getirmiştir. Bu bağlamda, Osmanlı döneminde sergilenen benzersiz hoşgörüyü en iyi Musevilerin bilmesi ve takdir etmesi beklenir.
Bugün de Türkiye Cumhuriyeti'nde Musevilerin inanç ve ibadet özgürlükleri devletimizin güvencesi altındadır. Tüm Müslümanlar için en kutsal üçüncü mekan olan Harem-i Şerif bütün İslam Âleminin en öncelikli konularının başında yer almaktadır. Doğu Kudüs, Batı Şeria ve Gazze'de süregiden İsrail işgali 50. yılını doldurmuşken Doğu Kudüs'ün işgal altında olduğu gerçeğini örtbas etmeye çalışmanın bölgede barış ve istikrarın sağlanmasına ve Filistin-İsrail ihtilafının çözülmesine faydası olmayacağı açıktır. İsrail'e düşen sorumluluk, biran önce aklıselimi hâkim kılıp, Harem-i Şerif'te statükoya dönmek ve ibadet özgürlüğünün önündeki engelleri tümüyle kaldırmaktır."
Odatv.com


http://odatv.com/cumhuriyet-sorusturmasinda-gizlenen-imza-2707171200.htmlCumhuriyet soruşturmasında gizlenen imza
FETÖ sanığı savcıyı neden koruyorlar
Cumhuriyet davasına damga vuran FETÖ sanığı savcı Murat İnam’la ilgili olarak İstanbul Cumhuriyet Başsavcılığı’nın yaptığı açıklama tepki çekti. Cumhuriyet iddianamesinin altında imzası olan iki savcı hakkında herhangi bir soruşturma olmadığını kaydeden başsavcılık, İnam’dan söz etmedi. Dava dosyasındaki belgeler ise Cumhuriyet soruşturmasını iddianamenin hazırlandığı tarihe kadar savcı İnam'ın yürüttüğünü ortaya koyuyor. 
Cumhuriyet gazetesinden Canan Coşkun ve Kemal Göktaş’ın haberine göre; Cumhuriyet soruşturmasını yürüten ve gazete yazarları, çalışanları hakkında gözaltı kararı veren savcı İnam, FETÖ üyesi olmak ve Meclis’e, hükümete karşı suç işlemek suçlarından Yargıtay 16. Ceza Dairesi’nde yargılanıyor. Hakkında adli kontrol hükümleri uygulanan İnam’ın yurt dışına çıkışı yasak. Cumhuriyet çalışanlarıyla ilgili soruşturma aşamalarının tamamında yer alan İnam, tartışmalı bilirkişileri tayin etti ve iddianamenin hazırlanmasına kadar soruşturma işlemlerini yürüttü. 
SAVCILIK KILIÇDAROĞLU’NA YANIT VERDİ
FETÖ sanığı bir savcının Cumhuriyetçileri FETÖ’cü olarak suçlayan bir soruşturmaya imza atmasının yarattığı infial nedeniyle iddianamenin altında İnam dışında iki savcının ismine yer verildi. CHP lideri Kemal Kılıçdaroğlu önceki gün partisinin TBMM’deki Grup Toplantısı’nda FETÖ sanığı bir savcının yürüttüğü soruşturma sonunda Cumhuriyetçilerin tutuklandığına dikkat çekti. İstanbul Başsavcılığı ise duruşmada önemli bir tartışma konusu olan ve savunma tarafının hukuksuz olduğuna dikkat çektiği bu önemli konuda bir açıklama yapmaktan çekinmedi. Kılıçdaroğlu’na cevap niteliğindeki açıklamada “Cumhuriyet gazetesi yöneticileri hakkındaki iddianamenin FETÖ üyeliğinden yargılanmakta olan bir Cumhuriyet Savcısı tarafından düzenlendiğine yönelik beyanlar gerçeği yansıtmamaktadır. Söz konusu iddianame İstanbul Cumhuriyet Başsavcı Vekili Mehmet Akif Ekinci ve İstanbul Cumhuriyet Savcısı Yasemin Baba tarafından düzenlenmiş olup adı geçenler hakkında ne Cumhuriyet Başsavcılığımızca ne de HSK Teftiş Kurulu Başkanlığınca yürütülmekte olan hiçbir soruşturma ve inceleme bulunmamaktadır” denildi. 
İDDİANAME HARİÇ HER YERDE İMZASI VAR
Başsavcılığın İnam adını dahi anmadan yaptığı bu açıklama ise dosyadaki gerçeklerle örtüşmüyor. Dosyadaki belgelere göre İnam, son ana kadar soruşturma savcısı olarak işlem yaptı. Örneğin dosyadaki bir belgeye göre, 3 Nisan 2017 günü, yani iddianamenin mahkemeye verildiği tarihte, tutukluluğuna devam kararı verilen Cumhuriyetçilere bu kararın tebliğ edilmesini isteyen yazının altında Murat İnam’ın imzası bulunuyor. Yine iddianameden sadece birkaç gün önce Cumhuriyetçilerin tutukluluğunun devamına karar verilmesi yönündeki savcılık görüşünün altında yine İnam’ın da imzası yer alıyor.
Odatv.com


http://odatv.com/bizim-yani-hizmet-hareketinin-cemaatin-darbe-yaptigimizi-biliyordum-2607171200.html“Bizim yani hizmet hareketinin, cemaatin darbe yaptığımızı biliyordum”
15 Temmuz gecesi bomba yağdıran pilot:
15 Temmuz darbe girişimi sırasında Cumhurbaşkanlığı’nı bombalayan Üsteğmen Müslim Macit’in “Bizim yani hizmet hareketinin, cemaatin darbe yaptığımızı biliyordum” itirafı dikkat çekmişti.
Hürriyet gazetesi yazarı Sedat Ergin, FETÖ’cü Üsteğmen Müslim Macit’in telsiz konuşmaları ve siciline ilişkin önemli bilgiler paylaştı.
Sedat Ergin bugünkü yazısında Müslim Macit’in telsiz konuşmasını şöyle aktardı:
“Akıncı Üssü’nden ‘Aslan 6’ koduyla havalanan 93-0671 kuyruk numaralı F-16 uçağının pilotu ile üsteki kule arasında gerçekleşen aşağıdaki konuşmalar aynen kaydedildi:
Saat 06.15
ASLAN 6: Filo, Aslan 6
KULE: Aslan 6, filo, devam edin
ASLAN 6: İstenen vuruş noktaları tekrar eder misiniz
KULE: Yol kavşağı, cami önü
ASLAN 6: Bana verilen koordinatın mutabık mıyız
KULE: Mutabık
ASLAN 6: Hepsine tek tek atış gerçekleştireceğim
KULE: Mutabık, üç tane
ASLAN 6: Üç tane alındı
KULE: Üç tane alındı
ASLAN 6: Yol kavşağı ve cami önü tamamlandı, koordinatın batısında herhangi bir noktaya mı
KULE: Bir şey yoksa atmayın
06.20:
ASLAN 6: Söylenen iki hedef başarıyla vuruldu
KULE: Anlaşıldı, ellerinize sağlık”
F-16 PİLOTUNUN CEMAAT SİCİLİ
Sedat Ergin, FETÖ’cü Üsteğmen Müslim Macit’in telsiz konuşmasını “Bu diyaloglar 16 Temmuz 2016 gününün sabahı gerçekleşti. Üsten kalkan darbe görevli son F-16 uçuşuydu” diye anlattı.
“Pilotun ateşlediği her biri 89 kg patlayıcı içeren 2 adet Amerikan yapımı MK-82 bombasının infilak etmesi sonucu o sırada darbeye direnmek üzere Cumhurbaşkanlığı Külliyesi’nin civarında toplanmış olan Mutlu Can Kılıç, Hakan Gülşen, Lütfi Gülşen, Mehmet Gülşen, Mustafa Solak, Erkan Yiğit, Alper Kaymakçı, Aydın Çopur, Oğuzhan Yaşar, Muhammed Yalçın, Mustafa Koçak, Ali İhsan Lezgi, Ayhan Keleş, Köksal Kaşaltı ve Özgür Gençer hayatını kaybetti” diyen Sedat Ergin şu bilgileri verdi:
 “Bombaları atan pilota kuleden ‘Eline sağlık’ diyerek takdirlerini bildiren darbeci subay, 141. Filo Komutanı olan, eski Hava Kuvvetleri Komutanı -tutuklu darbe sanığı- Orgeneral Akın Öztürk’ün damadı Hakan Karakuş’tu. F-16’yı kullanan pilot ise Akıncı’daki 142. Filo’dan Üsteğmen Müslim Macit. 28 yaşındaydı.
Üsteğmen Müslim Macit, 15 Temmuz gecesi darbenin ana karargahı Akıncı Üssü’ndeki 143. Filo’nun koridorunda güvenlik kamerasında yürürken görülüyor. Kayıt saat 23.09’u işaret ediyor.
Müslim Macit’in savcılık ifadesindeki bu hadiseyle ilgili aktarımı kule-uçak konuşmalarının resmi kayıtlarıyla birebir örtüşüyor. Macit, ‘Kavşağa bir tane MK-82 görerek ve dalarak atış yaptım. Kuleden Karakuş Yarbay ile irtibat halindeydim. Onun talimatıyla atış yaptım. Caminin yanına da bir bomba attım’ diye konuşuyor.
Müslim Macit’in önemli bir yönü, Akıncı Üssü davasının en önemli itirafçılarından biri olmasıdır. İfadesinde, ‘Ben bu esnada bizim yani hizmet hareketinin, cemaatin darbe yaptığımızı biliyordum’ diye konuşuyor.
Macit’in özellikle 30 Eylül 2016 tarihinde verdiği ikinci ifade, Fetullah Gülen organizasyonunun Hava Kuvvetleri içinde ne şekilde örgütlendiğini, nasıl çalıştığını göstermesi bakımından son derece çarpıcı bir metindir. ‘Liseden itibaren Fetullah Gülen hareketine katıldığını’ söyleyen Müslim Macit, liseden başlayıp Hava Harp Okulu’ndaki öğrencilik yıllarına, ardından teğmenliği ve üsteğmenliği dönemlerine uzanan süreçte kendisini denetleyen, temas içinde olduğu toplam 13 ‘abi’ ile ilişkisini anlatmış, bazılarını emniyetteki fotoğraflarından tanıyarak gerçek isimleriyle teşhis etmiştir.
Örneğin, Macit’in lisede iken kendisiyle ilk temas eden kişi gerçek adını bilmediği Mehmet kod adlı abidir. Mehmet’in yönlendirmesiyle 2005 yılında Hava Harp Okulu’na girmiştir. ‘Kendisi beni Mustafa isimli cemaat üyesine devretti. O da Ankara’da Gazi’de okuyordu. İki haftada bir gelip benimle buluşuyordu’ diye konuşuyor Macit. İkinci sınıfta Mustafa kendisini Fatih kod isimli abiye, üçüncü sınıfa geçtiğinde Fatih, Halil İbrahim isimli abiye devretmiş, bu şekilde mezuniyete kadar Halil İbrahim kod isimli abi ile devam etmiştir. Bu arada, Tahsin isimli ‘daha üst bir abi’ de ara sıra yanına gelmiştir.
Mezuniyetinin ardından 2009’da teğmen olarak Çiğli’ye ilk görevine atandığında, Yavuz ile irtibat kurulmuş, Yavuz kendisini Cem isimli bir öğretmen ile; Cem de Hasan ile tanıştırmıştır. 14-15 ay kadar sonra görevle Konya’ya gitmiş, burada dokuz ay kadar kalmıştır. ‘Konya’daki abimizin ismi Yusuf’tu’ diyor. 2011 yılında Ankara Akıncı’ya atandığında Melih kod isimli bir abi devreye girmiştir. Melih’ten sonra 2013 yılında Serdal ile tanışmıştır. Daha sonra Samsunlu olduğunu bildiği Hakan isimli cemaat abisiyle görüşmeye başlamıştır. Akademi sınavlarına katıldığı süreçte ise Mahmut kod isimli Mehmet Ayan ile tanışmıştır.
Müslim Macit’in ifadesi bizi cemaatin iç işleyişi ve 15 Temmuz’la ile ilgili başka çarpıcı gerçeklere de taşıyacak.”
Odatv.com


http://odatv.com/fethullahcilarin-meclis-bombalanmadi-videosunu-curutuyorum-2007171200.htmlFethullahçıların "Meclis bombalanmadı" videosunu çürütüyorum
Mustafa Önsel yazdı
Geçen yılın 15 Temmuz’unda Türk tarihinde bugüne değin görmediğimiz bir darbe daha doğrusu bir kalkışma, sonuçları açısından incelendiğinde ise bir istila hareketi diyeceğimiz vahim ötesi bir olay gerçekleşti. 249 vatandaşımız şehit oldu. İki binden fazla insanımız da yaralandı.
Olan biten gözlerimiz önünde seyretti, gözlerimizin görmediğini de daha sonraki kamera görüntülerinin yardımıyla öğrenme fırsatımız oldu.
Kalkışma, aylar öncesinden Odatv’de yazdığımız yazılarda belirttiğimiz gibi açık biçimde FETÖ’cülerce yapılmıştı. Katılan generallerin ve bir kısım albayın adlarını kalkışmacıların içinde görmek benim için sürpriz olmadı. Hepsi bingoydu. Her şey o kadar açıktı ki…
Hükümet hemen olağanüstü hâl ilan etti. Seri operasyonlar başladı. Kırk yıllık bir süreçte devletin bütün kılcal damarlarına sızan bu melanet yapının hem güvenlik hem de sivil bürokrasiden temizlenmesi için düğmeye basıldı. Bu işlemlerin, KHK’ler çıkartılarak olabildiğince süratli olmasına gayret ediliyordu. Bu da makuldü.
“KERTENKELENİN GÖVDESİYLE DEĞİL DE KUYRUĞUYLA…”
Bu arada yanlışlıklar da yapılıyordu. Olağanüstü bir olay sonrası olabilir, düzeltilir diye değerlendiriliyordu. Bu arada memlekette birlik havası esiyordu. O gece bütün partilere ait milletvekillerinin azımsanmayacak bir kısmı Meclis'e gelerek kalkışmaya karşı durmuştu. İktidarın yetkili ağızları Atatürk, Lozan ve laiklik konusunda topluma rahatlatıcı mesajlar veriyordu.
Birlik havası, olumlu mesajlar kısa bir süre sonra yerini eski söylemlere bıraktı. Fabrika ayarlarına geri dönülmüştü.
Operasyonlarında iyi yürütülmediği ile ilgili kokular da gelmeye başlamıştı. Kertenkelenin gövdesiyle değil de kuyruğu ile uğraşılıyor algısı giderek toplumda güçlü bir olgu olarak karşımıza çıkıyordu.
Bu arada Meclis'te,söz konusu kanlı kalkışmayı araştırmak için bir komisyon kurulmuştu. Ama kalkışmadaki konumları itibarıyla en önemli iki figür olan Genelkurmay Başkanı ve MİT Müsteşarı darbe komisyonun çağrısına icabet etmediler. Kendilerine yazılı soru gönderildi. Onlarda suya tirit cevaplarla bunu geçiştirdiler.
Hatırlarsak, kalkışma sonrası Cumhurbaşkanı kalkışmayı “eniştemden”; Başbakan da “Korumalardan, eşten dosttan öğrendik, MİT Müsteşarı 'bana neden haber vermediniz' sorusuna makul cevap veremedi” demişti. Ortada gerçekten tuhaf bir durum vardı.
Sonrasında gazeteciler tarafından bir soruya Cumhurbaşkanı iki figürü kast ederek, “Dere geçilirken at değiştirilmez” demek suretiyle onlardan memnuniyetsizliğini dile getirmiş, zorunlu bir durumdan bahsetmişti. Bu zorunluluğun ne gibi başka sebepleri vardır, şu an için bilmemiz mümkün değil.
Ancak böylesi hükümeti hatta ülkeyi hedef alan kalkışmayı, saatler önceden haber almasına rağmen MİT Müsteşarı'nın bunu bağlı bulunduğu hükümet yetkililerine bildirmemesi; aynı şekilde Genelkurmay Başkanı'nın olayı öğrendikten sonra aldığı tedbirlerin yetersizliği,hükümet yetkililerine bilgi aktarmaması vb. pek çok tuhaf ayrıntı, aslında siyah ve beyaz renkler kadar net bir olayın üzerinin gölgelenmesine sebep olmuştu.  
Müteakiben, o geceyle ilgili sorunlu, kafa bulandırıcı davranış içindeki iki ismin bir süre sonra görevden alınacağı düşüncesi gerçekleşmedi. Bu, kafalarda soru işaretleri belirmesinin nedeni oldu. Kimse bir anlam veremedi.
Siyah ve beyaz gibi açık olan kalkışma, özellikle bu iki ismin o günkü anlaşılmaz tavırları üzerinden FETÖ’nün manipüle edebileceği gri alanların ortaya çıkmasına sebep oldu.
***
Sonrasında referandum süreci başlamış, özellikle hükümet yetkililerinin kullandığı, karşı tarafı öfkeye sevkedecek ötekileştirici sert dil; rejimin değiştirilerek dikta rejimine gittiği algısı; operasyonların, FETÖ ile ilgisi olmayan muhaliflere yönelmesi; yine operasyonlardaki diğer yanlışlıklar; KHK’larla olması gereken emniyet ve asayişin sağlanması, kamu düzenin korunması çizgisinin dışına çıkıp televizyonlardaki programların kaldırılmasına kadar uzanmasına kadar hayatın bütününe yönelik değişiklere gidilmesi ve daha pek çok nedenden dolayı, toplumun büyük kesiminin nezdinde şimşekler, FETÖ tehdidinden, yönetenlere dönmüştür.
“ALGI YÖNETİMİ YAPTIKLARI EN İYİ İŞTİR”
İşte o andan itibaren FETÖ ve onu destekleyen güçler, kara propagandaya başlamışlardır. Önce "bizim ilgimiz yok" diye giriş yaptılar. Sonra “kontrollü darbe” söylemini geliştirdiler. Özellikle sosyal medya üzerinden bunu yaydılar. Algı yönetimi yaptıkları en iyi iştir.
Pek çok sahte hesap açtılar. Bunların büyük kısmı Atatürkçü, milliyetçi hatta sol görünümlüdür. Buralardan yalanı öyle kontrolsüz biçimde yayıyorlardı ki, hesapların genel söylemlerinden, bunların gerçekten Atatürkçü veya milliyetçi veya sol/sosyalist olduğunu düşünen insanlar, hükümetin uygulamalarına da duydukları öfkeden dolayı buradan pompalanan yalanlara kolayca inanıyorlardı.
Söz konusu hesaplar gri noktalara yaptıkları vurgularla da yalanlarının doğru olduğu algısını iyice yerleştiriyorlardı.Son zamanda yurt dışında Mart 2016’da yani darbe olmadan 4 ay önce “Türkiye’de darbe olursa, ABD, darbeyi yapanlarla çalışır” diyen M. Rubin, FETÖ’cülerin hazırladığı bir rapor yayınlıyor ve “kontrollü darbe” diyordu.
FETÖ’cülerce pek çok görsel hazırlanıyor, sahte hesaplar üzerinden servis ediliyor, sosyal medya üzerinden çoğu halisane duygular içindeki insanlar tarafından bunlar süratle yayılıyor. Bu durum hız kazanarak devam ediyor.  
"Kontrollü darbe" söylemi, büyük yalanlara dayanan kara propaganda alttan alta çok mesafe katetti.
***
Peki, kontrollü darbe ile ne denmek isteniyor, kontrollü darbenin şartları oluşmuş mu?
Denilmek istenen, birilerini tasfiye etmek isteyen devlet (hükümet de diyebilirsiniz), bunları kışkırtarak böylesi bir kalkışmaya zorladı, sonra hepsini suçüstü yakaladı ve bundan istifadeyle de onları tasfiye etti. Onların yanı sıra devletteki uzantılarını da temizlemeye başladı.
Bir kere böyle bile olsa bu karşı tarafı masum göstermez. Ancak böylesi bir durum var mı ona bakalım. Kontrollü darbe deyince asgari ne olması lazım? İki taraf. Biri darbeyi yapan, diğeri kontrolü yapan.
Peki, kim güçlü olmalıdır? Herhalde kontrolü sağlayacak olan. Hem de risk olmayacak kadar diğerinden güçlü olmalıdır.
Burada nasıl bir durum vardır, bilgilerimin ışığında örnekle anlatmaya çalışayım.
Mike Tyson. Ağır sıklet eski boks şampiyonu. Bir tarafta onun, diğer tarafta 60 kiloluk boks bilmeyen bir adamın olduğunu düşünelim.
Mike Tyson, 15 Temmuz gecesini düşünürsek kimi temsil edebilir? Hiç uzatmadan ifade edeyim ki kesinlikle o gece kalkışma yapanları.  
Neden diyebilirsiniz? Açıklayayım. Çoğunu tanıdığımız generallerin %50’si bunlardan. Görev yaptıkları yerlere baktığınızda hepsi kritik yerlerde. Bir iki istisna hariç Türkiye’deki bütün tugaylar, deniz ve hava üs komutanları bunlardan. Başta Genelkurmay karargâhı olmak üzere, bütün kuvvet karargâhları kontrollerinde.  
Düşünün ki, kurmay subayların ve pilotların dörtte üçü FETÖ’nün emrine bakar durumda.
Karşıdakiler hem azınlıktalar hem de örgütsel bir tavır ve dayanışmaları yok. Devlete hizmetten başka bir şey düşünmeyen, ayrıca FETÖ’cüleri çoğunlukla tanımayan kesimden oluşuyorlar.
Hükümetin elinde başka hangi silahlı güç var?Emniyet teşkilatı. FETÖ’nün en hâkim olduğu yapılanmalardan. Temizlik yapılsa da binlercesi sistemde. En vurucu elemanları polis özel harekât. O da Türkiye’nin her tarafına dağıtılmış kendi görev alanlarında. Zaten ellerindeki silahlarla orduya karşı durmaları mümkün değil.
Durum bu! Şimdi iki kuvvet varsa bunlardan hangisi Mike Tyson’ı temsil ediyor? Çok açık ki hain kalkışmayı yapanlar.  
Peki, o zaman soralım 60 kiloluk adamın Mike Tyson’ı kışkırtıp, kendine saldırtıp sonrasında da evirip çevirip dövmesi mümkün mü? Cevap vermeye sanırım gerek yok!
“PLANIN AÇIĞA ÇIKTIĞINI ANLAYINCA…”
Ee o zaman neden başarısız oldular? Tabi bunu önce onlara sormak lazım. Ama gördüğümüz kadarını cevaplayalım. Planın açığa çıktığını anlayınca apar topar harekete geçtiler. Operasyon yapanlar bilirler ki, bir planda küçük değişikler bile sonucun çok farklı seyretmesine sebep olabilir. Saat 03.00’te herkes yatağında mışıl mışıl uyurken yapılacağı, bu anlamda fazla direnç görmeyeceği varsayımıyla hazırlanan bir harekâtın acele biçimde öne alınması dengeleri alt üst etti.
Öncelikle birbirinden habersiz, FETÖ’nün nemenem bir yapı olduğunu, ordudaki yapısını bilen pek çok asker, bunlar harekete başlayınca kimseden emir almadan direnç gösterdiler. Düşünün 150 FETÖ’cünün basıp ele geçirdiği Jandarma Genel Komutanlığı karargâhına giden 6-7 jandarma personeli onların kimyasını bozmayı başarmış, birkaç keskin nişancıyla da 8 civarında kalkışmacı öldürülmüştür. Böylece motivasyonları zayıflatılarak hareket etmelerinin önüne geçilmiştir.
İki yüz civarında tankın bulunduğu Etimesgut Zırhlı Birlikler Komutanlığında bir kısım asker çoğu tankı arızalandırmış, kalkışmacılara direnmiş ve iki tank dışında birlik dışına çıkan olmamıştır. Sadece Mamak’taki birlikte bulunan 30 kadar tank ve ZPT’ler Ankara’ya çıkabilmiştir.
İstanbul’da zırhlı araçların bulunduğu Hasdal ve Kartal’daki birliklerde de bir kısım asker kalkışmaya karşı koymuş, hatta şehit olmuşlardır. Ama en azından zırhlı araçların epey bir bölümünün dışarı çıkmasını engellemişlerdir.
Mesela nakliye uçağı kullanan bir pilot, Malatya’daki hava üssünden savaş uçağı kalkmasın diye uçağını piste çekmiş ve oradan kalkışları engellemiştir. Örnekleri çoğaltmak mümkün.
Evet, sözde kontrol eden tarafın başlangıçta,kendi başına hareket eden askerlerden ve bir kısım polisten başka gücü yoktur. Saat 00.30’dan sonra da silahsız halk.
Esas kontrollü darbeyle ilgili can alıcı soruyu soralım. Bakın kalkışmacıların komuta kontrol merkezi Akıncılar…
Madem bu kalkışmayı karşılayacak bir karşı güç var, bu gücü yönlendirecek, yani karşı harekâta komuta edecek kontrol merkezi nerede?
Cevabı olan varsa versin!
ERDOĞAN’IN UÇAĞI NEDEN VURULMADI?
Yazıyı çok daha fazla ayrıntı vererek uzatıp, okuyanı daha fazla sıkmak istemem. En iyisi sosyal medyada bu kara propagandayı yapanların gerçeği yansıtmayan varsayımlarla kafa karıştırdığı sorulara cevap verelim.
1.   Ölenlerin otopsileri neden yapılmadı? Doğru değil. O gece can veren insanların hepsinin otopsisi yapılmıştır.
2.   Neden o gece kullanılan silahların balistik incelenmesi yapılmamıştır? Gerçek değil. O gece ele geçen binlerce silahın incelemesi yapılmıştır. Raporlar ortadır. Bizzat gördüğümü ifade edeyim.
3.   Neden askeri öğrencilere mermi dağıtılmadı? Bu da yanlış. Kesin bildiğim bir olayı aktarayım. Menteş’te eğitim kampında bulunan Kara Harp Okulu öğrencilerine bizzat Okul Komutanı Kurmay Albay Enver Topal’ın emriyle depodan 100’er mermi dağıtılmıştır. Bu ifadelere de yansımıştır.
4.   Havada uçan uçaklar neden düşürülmedi? O emri verecek Eskişehir’deki Hareket Merkezi Komutanı Tuğgeneral FETÖ’cü. Pilotlar kendi kafalarına göre uçacak halleri yok! Zaten güvenilir personel sayısı o kadar az ki. Sabaha karşı İstanbul’dan karayolu ile gelerek üsse ulaşan birkaç havacı general saat 06.00 civarı ancak karşı uçak kaldırabiliyorlar. Hatta onlar da gelip Akıncılar Üssü’nün pistini vurarak oradan kalkışların önüne geçiyorlar.
Ayrıca meskûn mahal üstünde düşürülecek bir uçağın, düştüğü yer itibarıyla ne kadar can kaybına sebep olacağını da herkes biraz düşünsün. Şehrin üzerinde uçuyor bu uçaklar. Bu soru temelden yanlış.
5.   Darbe girişiminden bir saat önce kum dolu kamyonlar neden kışlaların önüne çekildi? Bu kadarı yalan olur. Öyle bir şey yok. Çıplak gözle gördüğüm, en azından Ankara için, böyle bir şey olmadı. Ancak halk sokağa indikten sonra, yani kalkışma başladıktan sanırım 6 saat sonra filan o kamyonlar nizamiyelere çekilmeye başlandı. Aslında tanklara karşı da bir engelleyiciliği yoktur o kamyonların.
6.   450 uçağımız var neden 5 uçak kalktı. Bir kere 350 civarında uçağımız olduğunu söyledi sistemdeki arkadaşlar. Ayrıca 5 değil 20 uçak kaldırıldı. Zaten bu uçakların birkaç tanesi bazı özel yerlerin bombalanmasında kullanıldı. Amaç, şehir üstünde ses üstü alçak uçuş yaparak korkutmak, baskı altına almaktır.
Gece olması sebebiyle şehir üstünde çok alçak uçmak ancak usta pilot işidir. Bakıldığında o gece uçan pilotların ağırlıkla yüzbaşı ve binbaşı olduğu görülecektir ve 25 usta pilot söz konusu uçakları uçurmuştur.
7.   Cumhurbaşkanın uçağını neden vuramamışlar? Vuramazlar, çünkü o uçağı hem de gece tanıma şansları yok. O anda İstanbul semalarında ama havaalanına inecek, ama transit hava yolu olarak İstanbul semalarını kullanan ve değişik irtifalarda uçan,ortalama 100 uçak havadadır. Havadaki bir uçak ister yolcu ister savaş uçağı olsun bir başka uçağı görse bile tanımlaması imkânsızdır. Cumhurbaşkanının uçağı da bir yolcu uçağı hüviyetindedir. Merak eden bunu benim yaptığım gibi bir pilottan öğrenebilir.
8.   Cumhurbaşkanı olayı biliyordu, onun için Marmaris’ten çoktan ayrılmıştı. Ne diyelim, ayrıldığı saat belli. Kamera kayıtları mevcut. Zaten dava dosyasına yansıdı. İddianamede yazılı. Bunun gizlenebilir bir şeyi yok ki. İncelediğinde kolaylıkla ortaya konulabilecek bir şey!
9.   FETÖ’cülerin yurtdışında oldukça inandırıcı argüman ve görsellerle hazırladıkları "meclis bombalanmadı, içerden TNT ile patlatıldı" iddiası.  
Maşallah, birçok insanın mal bulmuş mağribi gibi atladığı sosyal medyada paylaştığı algı operasyonunun, bu kara propagandanın çürüklüğünü ortaya koyalım ve insanımızın ne kadar kolay etkilenebildiğini de görelim.  
Öncelikle ifade edeyim en fazla kabul gören, ama en komik iddia bu! Çünkü bu bombalamayı ben ve Ankara’da meclise yakın oturan herkes çıplak gözle gördü. CHP Milletvekili Fikri Sağlar, 18.07.2017 tarihli ve 15 Temmuz ve sonrasıyla ilgili kaleme aldığı “Vücut Dili” isimli yazıda uçak bombalamasından bahsediyor.  
Dahası o geceki televizyon arşivlerine girin o görüntülere ulaşabilirsiniz. Bombalayan pilotun, komuta kontrol merkeziyle konuşmaları var. İsmi belli. İfadesi var! Her şey bu kadar aleni.
Bu kadar açık bir şeye bile halkımızın kolaylıkla inanabildiğini görmek gerçekten üzücü. İnsanlar bu hale getirilmiş demek ki!
Ancak burada bir gerçeği ifade edeyim.
FETÖ’cü algı ustalarının yararlanmaya çalıştığı şey şu:
Bombalanan yer meclisin bahçesidir, binanın içi değil.
Sebebi de saat 02.00 sıralarında bütün partilerin bir kısım milletvekillerinin meclise gelerek darbeye karşı çıktıklarını açıklamaları oldu. Bunun üzerine milletvekillerini korkutmak ve baskı altına alarak seslerini kesmelerini sağlamak için yapılan bir eylemdir bu. Saat 02’den sonra iki sorti yapılmış, ilkinde 1000 kg, ikincisinde 2 tane 500 kg’lık bomba atılmış.
Meclis binasının o bölümünde meydana gelen hasar işte bu bombaların parça tesiriyle oluşmuştur.  
Burada da abartı hastalığımız depreşmiş, Başbakan “Meclise nüfuz edici bomba bile attılar” gibi gerçekle ilgisi olmayan bir laf edince, buradan faydalanarak nüfuz edici bombanın yıkıcı etkileriyle, meclisteki harabiyeti kıyaslayan bir görsel hazırlamışlar. Bu görsel, sosyal medya üzerinden bana bile yüzlerce adresten gönderilmiştir.
Ama görüldüğü gibi bu tür altı boş ve kolay çürütülebilecek propagandalara atlarsak FETÖ’nün ekmeğine yağ sürmüş oluruz. Sonra itham ettiğimiz de karşımıza çıkar bunu kolayca çürütür ve madara oluruz.
Onun için FETÖ’nün bu tür algıya dayalı kara propagandalarının hizmetkârı olmayalım derim.
“TOPLUMU GERMEYE SON VERİN”
Son sözlerim önce iktidara; bir an önce şu gri alanların aydınlanmasını sağlayın. Yoksa bir gün gelir algı, gerçeğin yerini alır. Toplumu germeye son verin. Operasyonların sulanmasının önüne geçin, siyasi ayağının ne kadar güçlü olduğunu; bunun önemli bir kısmının sizin içinizde bulunduğunu en iyi siz biliyorsunuz. Hem siyasetçilerde hem yüksek bürokratlarda sanki hiç FETÖ’cü yokmuş gibi davranılması insanların artık çocukça iddialara bile inanan bir nevi cinnet halinde yaşamasına sebep olmaktadır.
Sistemi değiştirmeye dönük refleks olarak algılanan uygulamalardan kaçının. Emperyalizm iç çatışma planını yapmış görünüyor. Bu ancak birliği sağlayıcı uygulamalarla önlenebilir. Bu öncelikle sizin görevinizdir…
Sonraki sözlerim de muhalefete; Muhalefeti doğru yerden yapmak gerekir. Çürük yerden tutarsanız tuttuğunuz elinizde kalır. Bu da aleyhinize olur. Kolaylıkla çürütülecek argümanlara sarılmanıza gerek yok. Gri alanların netleşmesi için doğru kavramlar kullanarak muhalefet edin!
Ve unutmayın FETÖ ile mücadele iktidara bırakılmayacak kadar önemlidir. Onu sakın rakibinize karşı kullanmak için bir araç falan görmeyin. Bu tarantula ile çuvala girmeye benzer. Sokulmak mutlaktır. FETÖ önünü açanlara bile neler yapmaya kalktı. Size neler yapmaz…
Hem bakın Fetullah Gülen, Mısır’da yayınlanan El-Yevm gazetesiyle yaptığı söyleşide;darbe girişimini "ulusalcı laik bir kesimin yapmış olabileceğini" söyledi. Yani o bile “kontrollü darbe” söylemini bırakmış bir başka evreye geçmiş…
Bilmem anlatabildim mi?


http://odatv.com/abd-ile-nur-topu-gibi-yeni-bir-krizimiz-daha-oldu-2007171200.htmlABD ile nur topu gibi yeni bir krizimiz daha oldu
ABD Savunma Bakanlığı, Anadolu Ajansı’nın...
ABD Savunma Bakanlığı, Anadolu Ajansı’nın Suriye’nin kuzeyindeki Amerikan askeri karargâhlarının haritasını yayınlamasının, Türkiye hakkındaki kaygıları arttırdığını duyurdu.
Anadolu Ajansı, Suriyeli Kürtler’in elindeki bölgede kurulu on Amerikan askeri karargâhının konumlarının haritasını yayınlamıştı.
Amerika’nın Sesi’nin haberine göre Pentagon sözcüsü, Amerikalı askeri yetkililerin haritanın kaynağını öğrenemediğini söyledi, ancak NATO müttefiki bir ülkenin yetkililerinin hassas bilgileri yayınlayarak Amerikan kuvvetlerini tehlikeye atmasının çok büyük kaygıya yol açtığını belirtti.
Pentagon yetkilileri askeri karargâhların konumlarını gösteren haritadaki içerikleri doğrulamayı reddetti.
 


http://odatv.com/demir-leydi-erdogana-meydan-okumaya-hazirlaniyor-1607171200.html"Demir Leydi" Erdoğan’a meydan okumaya hazırlanıyor
Kemal Üçüncü çevirdi...
İngiliz Time dergisi Meral Akşener'i sayfalarına taşıdı. Ünlü dergi, "Türkiye’nin ‘Demir Kadını’ Meral Akşener Erdoğan’a Meydan Okumaya Hazırlanıyor" başlığıyla Meral Akşener'in, Erdoğan'ın yeni rakibi olduğunu vurguladı.
Odatv okuyucuları için o makaleyi çevirerek aynen aktarıyoruz:
Meral Akşener mücadeleden kaçmıyor. Türkiye’nin eski İçişleri Bakanı gayrı resmi olarak Asena ya da dişi kurt olarak bilinir.1997’de ülkenin askeri güçleri hükümeti devirmeye çalıştığında, Meral Akşener askeri liderlere karşı durdu. O dönemde bir general, genç meclis üyesini “gelirsek bakanlığın önünde onu yağlı kazığa oturturuz” diyerek tehdit etti.2013 yılında mahkemede bu konuşma hakkında ifade verirken yorumları başından savdı.” Ben yapmam gereken şeyi yaptım,” dedi.
Bir zamanlar askeri güçlere karşı koyduğu için taraftarları, bir başka darbe girişiminden bir yıl sonra Türkiye’nin demokrasisinin çöküşü yolunda durabileceğini umuyor. Eski bir milliyetçi olan Akşener, Cumhurbaşkanı Recep Tayyip Erdoğan tarafından yapılan Türkiye’nin mevcut parlamenter sistemini kendi başbakanlığı tarafından yönlendirilen tek taraflı bir sistemle yer değişmesini içeren  anayasal revizyon teklifine karşı aktif bir şekilde kampanya yürüttü. Erdoğan 16 Nisan’da kıl payı, tartışmalı bir referandum kazandı ama Akşener kendisine daha yüksek bir profil kazandı. Kalabalıkları ,halkı “hayır” oyu kullanmaya teşvik ettiği ülke çapında sürdürülen kampanyalara çekti. Dev kalabalıklar “Başbakan Meral” diye tezahürat yaptı.
Şimdi, Akşener’in adı 2019’da yapılması beklenen başkanlık seçimlerinde Erdoğan’a karşı olası bir rakip olarak söyleniyor. Asistanlar Time’a Akşener’in yeni bir siyasi parti duyurmayı planladığını açıkladı. Mayıs ayında İstanbul’daki evinde Time’a konuşurken, Erdoğan’ı nasıl bozduğundan bahsederken yüzü parladı.” Ben onun rahatını bozdum, “dedi” çünkü o benim gerçek bir rakip olduğumu biliyor.
“ONU YENMEK İÇİN, ONUN OYUNUNU OYNAMAK ZORUNDASINIZ.”
Çok az kişi bu rejime karşı çıkmaya cesaret ederdi. Başbakanlık ve cumhurbaşkanlığının birleşimi 14 yılın ardından, Erdoğan neredeyse her muhalefet kaynağını, partisi içindeki diğer liderleri dışlayarak, muhalefet meclis üyelerini hapse atarak ve önemli haber merkezlerini sansürleyerek örtbas etmek için davranıyordu.2016’da Avrupa ve Amerika’yı süpüren muhafazakar popülizm markasına benzer bir politika modeli çizerek, bir dizi seçimler kazanarak buraya kadar geldi.
Bir yıl önce 15 Temmuz 2016’da yapılan başarısız ve kanlı darbenin sonucunda baskı ivme kazandı.,Gazetecileri, öğrencileri ve devlet memurlarını da içeren 50,000’den fazla insan şimdiye kadar gözaltına alındı. Olağanüstü hal son zamanlarda yoğunlaştı. Temmuzda, polis Uluslararası Türkiye direktörü Amnesty’nin de içinde bulunduğu 10 insan hakları aktivistini “terör” suçlamasıyla tutukladı.
Muhalif politikacılar dokunulmaz değil. Haziranda, mahkeme hükümetin gizli bir davasıyla bağlantısından dolayı muhalif bir meclis üyesini 25 yıl hapis cezasına çarptırdı, şimdi her on kişiden biri parmaklıklar ardında. Türkiye’nin en büyük muhalefet partisi CHP’nin başkanı Kemal Kılıçdaroğlu, yıllardır yapılan en büyük mücadele gösterisi olan, İstanbul’da sonuçlanacak muazzam bir “adalet” toplantısı ile bir cevap niteliğinde Ankara’dan İstanbul’a 429km uzunluğundaki protesto yürüyüşünü düzenledi.” Bu devir diktatörlük devri” dedi kalabalığa.
Gri saçlı, gözlüklü muhalefet lideri Erdoğan’a meydan okuyacak pozisyonda değil. Laik düzenden bahseden CHP 15 yıldır ulusal seçimleri kazanamadı ve Türk siyasi gözlemcileri başkanlığı ele geçirmek için acımasızlıktan yoksun olduğunu düşünüyorlar.” Ailemdeki kişiler bile, Kemal Kılıçdaroğlu’nun çok iyi biri olduğunu ama sadece Erdoğan’ın oyununu nasıl oynayacağını bilmediğini düşünüyorlar ve onu yenmek için de onun  oyununu oynamak zorundasın” diyor Washington’daki Orta Doğu Enstitüsü Türk Çalışmaları Merkezi direktörü Gönül Tol.” Öte yandan Meral Akşener, Erdoğan’a karşı olanların ya da onun yönetiminden rahatsız olanların mesajını iletme biçimiyle bence bu mesajı iletmek anlamında iyi iş çıkardı.”
Akşener Erdoğan’a karşı eşsiz bir tehdit oluşturuyor çünkü onun siyasi damgası cumhurbaşkanı gibi iş dünyası destekçisi, muhafazakar ve milliyetçi seçmenlerin havuzuna çok benzer bir havuzdan geliyor. Özürsüz bir şekilde tutucu ve aşırı sağcı Fransız lider Marine Le Pen’in Türk karşılığı olarak da anıldı. Bölücü Kürtlere karşı savaş yanlısıdır. Türkiye’nin üç milyon göçmenlerinin ülkede kalmalarına kabul edeceğini ama onların burada olmaları hakkında belirsiz “endişelerinin” olduğunu söyledi. Yine de Kürtler de dahil olmak üzere siyasi yelpazenin her yerinden destek alabileceğini ve Kürtlerin yoğunlukta olduğu güneydoğuya sık sık yaptığı kampanya ziyaretlerini de not etti. Ayrıca siyasi tarzı ve Avrupa’nın en sağındaki ırkçılık arasındaki herhangi bir benzerliği de reddetti. ”Biz ırk ya da etnik kökene göre siyaset yapmayız” diyor. Bizim millet tanımımız paylaşılan anılara, bağlarımıza ve mutluluklara bağlıdır.”
Ancak ,onun Erdoğan’ın anayasal gücüne karşı istikrarlı muhalefeti, AKP’nin kayıtsız destekçilerini ve hatta bazı sol görüşlü seçmenlerine çağrılarını genişletmesine izin verdi. Tabanı seçkin halkın ötesine geçememekle eleştirilen laik cumhuriyetçi Kılıçdaroğlu’nun aksine, Akşener cumhurbaşkanının koalisyonunu yavaş yavaş yok etme potansiyeline sahiptir.”Akşener ,Cumhurbaşkanı Erdoğan’a büyük bir siyasi tehdittir” diyor Akşener ile birlikte parlamentoda görev yapmış olan Türk liberal siyasetçi  Aykan Erdemir.” Akşener Türkiye’nin sağ merkezli seçmenleri için ilgi çekici bir aday olabilirdi ve bu yüzden AKP’den ve Erdoğan’dan seçmenleri çalma potansiyeli var.”
“BEN HUKUKUN ÜSTÜNLÜĞÜNE İNANIYORUM”
1956’da İstanbul dışındaki orta büyüklükteki bir şehir olan  İzmit’te doğdu, Akşener Yunanistan’dan gelen göçmenlerin soyundandır. İzmit’te, Türkiye’nin ilk belediye başkanı Layla Atakan seçildiğinde ,genç bir kız olarak politikaya merak saldı. Tarihte doktora yaptıktan sonra ,1994’te bölüm başkanlığı görevinden istifa etti ve bir yıl sonra laik, tutucu Doğru Yol Partisi’nin bir üyesi olarak parlamentoda bir koltuk kazandı.
Parlamentoya girdikten sonra birkaç yıl içinde, Akşener Türkiye’nin siyasi dramasında merkez bir oyuncu oldu. İslamiyetçi Başbakan Necmettin Erbakan liderliğindeki koalisyon hükümetinde içişleri bakanlığına atandı. Bölücü Türk devleti Kürtlerle artmakta olan kirli bir savaş mücadelesi verdiğinden bir siyasi şiddet devriydi. Postmodern darbe olarak bilinen, askeriyenin hükümete bir ültimatom vermesiyle, karmaşa 1997’nin baharı ve kışında artış gösterdi.
Daha sonra Akşener, onu kazığa “oturtmakla” tehdit eden silahlı kuvvetlerin karışan ve tersleyen generali Çetin Saner’e karşı cephe aldı.1960’dan beri seçilmiş dört hükümeti kenara iten Türk ordusuna karşı bağımsızlığını kanıtladı.2016 darbesine Erdoğan’ın şiddetli cevabına karşılık durduğunu baskıya göstererek Saner aleyhinde dava açmayı reddetti.” O intikamcı değil ki bu sizin Erdoğan hakkında söyleyemeyeceğiniz bir şeydir” diyor Erdemir.
Önceden de şimdi de Akşener temel tutucu bir ilke olan hukukun yönetimi hususunda ısrarlarına devam etmekte. Kurumlar ve prosedürler hakkındaki ısrarlılığı Erdoğan’ın duygusal popülizmine karşı duruyor.” Erdoğan’ın dünyası siyah ve beyaz” diyor. Ben doğru ve yanlışın yönetimine inanmıyorum. Ben hukukun yönetimine inanıyorum” diyor. Ayrıca Edoğan’ın kadınlar hakkındaki  gelenekçi görüşlerini de eleştiriyor.” O bizim evde olmamızı tercih ediyor” diyor.
Ama Akşener Türk siyasetinin bazı zor kısımlarıyla uzun bir ilişkiye sahiptir. Akşener, kökeninde Türkiye’nin aşırı sağcı geçmişinin izlerini taşıyan bir parti olan sağ kanat Milliyetçi Hareket Partisi’nin(MHP) bir üyesi olarak on yıl sonra parlamentoya tekrar girdi. Partinin Bozkurtlar olarak bilinen gençlik hareketi, ülke bir önceki askeri darbeden dolayı bulandırıldığında ve siyasi şiddet yaydığında, 1970 ve 80’li yıllardaki kargaşada bir dizi suikastlarda rol aldılar. Bugüne kadar MHP üyeleri hala  işaret parmağını genişleterek ve serçe parmağıyla kulak oluşturarak ,tek elleriyle bir kurt kafası oluşturup Bozkurtların selamını çakıyorlar.
Akşener’in kendisi de destekçilerine bozkurtların sembolünü yapıyor ve  politikası onun uzun süreli milliyetçiliğine yansıyor. Geçmişte, Türkiye’nin uzun soluklu bir savaş içerisinde olduğu PKK militanları ile yapılan barış konuşmalarına karşı çıktı. Ülke için olan vizyonu hakkında etnik azınlık seçmenlerinin tekrar garanti altına alınmasını istedi. Türkiye’nin mevcut yasal yapısının azınlıkların ihtiyaçlarını karşılamak için yeterli olduğunu savunuyor.” Türkiye’de yaşayan her azınlık yasa ve sözleşmeler ile koruma altındadır” diyor.
Akşener MHP’ye başkan Devlet Bahçeli 2007’de partiyi yeniden düzenlediğinde ,grubun şiddetli geçmişinden sakınmak ve daha profesyonel bir yüz sunmak için katıldı. O yıl yine parlamentoya seçildi, iki yıl hizmet etti ve iş arkadaşlarının onu partiler arası arkadaşlıklar kuran ve parlamento oturumlarında şakalar yapan biri olarak hatırladığı meclis başkan vekili oldu.
Artık bir parlamento üyesi değil, Erdoğan’ın Türkiye’nin anayasasını değiştirme teklifinden sonra 2016’da MHP başkanlığından ayrıldı. Akşener Cumhurbaşkanını desteklemek için partisine katılmak yerine ,aykırı bir hizbe ses verdi. O ve diğer isyancı milliyetçiler Ankara’da bir otelde MHP’nin liderlik yerini alma teşebbüsü için bir parti toplantısı düzenlediler ve polis binayı mühürledi. Dışarıda, engebeli kalabalık bir grup barikatlar karşısında yükseldi. Akşener bir otobüsün tepesine çıktı ve bir megafon aracılığıyla mahkemeleri harekete geçmeye davet ederek konuştu.” Acilen bu hatayı düzeltmelisiniz bu kaos ve hukuksuzluk” dedi. Haziranda bir Ankara mahkemesi MHP muhaliflerine karşı bir kez daha karar aldı ve Akşener parti başkanlığı için bir başka teklifi reddetti.” Ben o sayfayı kapattım” dedi gazetecilere 3 Temmuz’da.
“ONLAR BENİ VAZGEÇİRMEYE ÇALIŞIYORLARDI VE BEN VAZGEÇMEDİM.”
Şimdi Akşener yeni bir sembol altında ülkesinin başkanlığı için bir teklif düşünüyor. Ama o mükemmel bir siyasi adaydan çok uzak; bir diğer uçtaki yabancılar seçimleri süpürüyor gibi göründüğü bir zamanda ,o hükümetteki derin tecrübelerini bir avantaj olarak görüyor.” Akşener Türkiye’nin başkanlık seçimlerinin Hillary Clinton’ı ,”diyor Türkiye’nin siyasi analisti Selim Kazak.” Herkes bir bakıma onu iktidarda istiyor ama o erik suyu gibi. Sağlığın için iyi ama iştah açıcı değil.”
Aynı zamanda Erdoğan’a karşı kayda değer bir şansı olan birkaç değerli aday daha var. Erdoğan’ın kendi partisi içindeki muhalif liderler bir adım öne çıkarak Cumhurbaşkanına meydan okuma konusunda başarısız oldular. Diğerleri mağlubiyetleri için acı bir bedel ödediler.
Akşener’in kendisi de hükümetin gazabından kaçamamıştı. Hükümet yanlısı medya özel hayatıyla ilgili müstehcen iddialarla saldırdı. Ölüm tehditleri aldı. Karalamaları ve tehditleri onu korkutmak için planlanmış bir kampanya olarak nitelendiriyor.” Nisan 2016’dan beri beni vazgeçirmeye çalışıyorlar ama ben vazgeçmedim.”
Son baskılardan dolayı aklı başına gelmiş diğer muhalif figürler hükümetin Akşener’i durdurmak için basitçe bir yol bulacağına inanıyorlar. Onun hakkında sorduk, Demirtaş’ın adamlarının Demokratik Patisinden kıdemli bir yetkili dedi ki;” Olası bir başkanlık adaylığında ismi geçen herhangi biri, tüm bu aptallarla ve trollerle ve medya insanlarıyla onların hepsi adayları kalitesizleştirmek için karalama kampanyası yapacaklardır,” dedi  başkanlık seçiminde henüz bir vaziyet almamış olması dolayısıyla durumun belirsizliği ile konuştu yetkili.
Akşener henüz kafasını siperden çıkarıp Erdoğan’a karşı çıkıp çıkmayacağına karar vermedi. Referandum kampanyasından bu yana zamanını yemek pişirmeye ve İstanbul’daki evinin dışında kocası ile uzun yürüyüşlere çıkmaya harcıyor. Yürüyüşler kendini dinlemesi ve değerlendirmeler yapması için birer fırsat, diyor.” Hareket ediyorken daha iyi konsantre oluyorum.”
Yapmayacağı tek şeyin kaçmak olduğunu söylüyor. Pasaportu yok ve eğer Erdoğan’ın yetkilileri onu ve beraberindeki binlerce diğer kişiyi Erdoğan’la karşı karşıya geldikleri yüzden tutuklamak için ortaya çıkarlarsa, o yine yapması gerekeni yapacak.” Buyurun,” diyor,” Ben buradayım.”
Vildan Ay’ın katkılarıyla...


http://odatv.com/baldiziniza-yabanci-biri-gibi-davranmaniz-gerekiyor-2207171200.html"Baldızınıza yabancı biri gibi davranmanız gerekiyor"
Böyle buyurdu Alparslan Kuytul...
Furkan Vakfı Başkanı Alparslan Kuytul, vakıf tarafından yayımlanan ve kendisine sorulan soruları cevaplandırdığı bir videoda skandal ifadeler kullandı.
Kuytul, kendisine "Bir erkeğin eşinin kız kardeşi ile bir ortamda yalnız kalması haram mıdır?" sorusunun sorulması üzerine şunları söyledi:
"Evet, yani baldızı oluyor, baldızıyla tenha bir ortamda beraber kalması haramdır, aynı arabada bir yere gitmesi, kimsenin olmadığı saatte odada kalması ya da evde kalması, ya da kapıyı örterek bir odada kalmaları, bunlar haramdır. Çünkü baldızıyla evlenmesi caizdir. Hanımını boşarsa ya da hanımı ölürse, onun kız kardeşini alabilir. Yani, baldızıyla evlenememesi karısı ile evli olduğu müddetçe olan bir durumdur. Geçici bir haramlık söz konusu. O kendi hanımı olduğu için onun kız kardeşini alamaz. Bu haramdır. Ama bu haramlık geçicidir. Hanımı ölürse veya hanımını boşarsa yine onunla evlenebilir. Bu haramlık geçici olduğu için, ebedi haramlık olmadığı için böyle biriyle yalnız, tenhada kalamaz. Nasılsın iyi misin diyebilirsiniz, biraz konuşabilirsiniz ama böyle sizin yanınızda açılıp saçılamaz, tenhada yalnız kalamazsınız. O yüzden yabancı biri gibi davranmanız gerekiyor."
İşte o anlar:


http://odatv.com/sevr-paranoyasindasiniz-diyenler-de-gercegi-gordu-ama-ya-cozum-2007171200.html"Sevr paranoyasındasınız" diyenler de gerçeği gördü ama ya çözüm
"Türkiye boş heveslere kapılmamalıdır..."
Gün geçmiyor ki, ABD – AB ile Türkiye arasında yeni bir gerginlik çıkmasın. ABD, terör örgütleri listesine, FETÖ ve PYD’yi almadı. Almanya ile Türkiye hemen her gün yeni bir sorun yaşıyorlar. AB ile ilişkilerin fiilen bittiğini, artık herkes kabul ediyor. Türkiye’nin doğalgaz bağımlılığı, uçak krizi, 15 Temmuz FETÖ’cü darbe girişimi ve büyükelçi cinayeti üzerinden, Türk dış politikası üzerinde nüfuzunu artıran Rusya, Ortadoğu’da da elini güçlendiriyor. Türkiye’nin bölgesindeki yalnızlığı, Kıbrıs konusunda verdiği onca ödüne karşın umduğunu bulamaması, İran’la giriştiği bölgesel rekabette geriye düşmesi, Katar – Suudi Arabistan gerilimindeki Katar yanlısı tutumu, Batı ile ilişkilerindeki dışlanmışlıkla birleşince, sıkıntı büyüyor.
Nereden neye geldiğimizi, iktidar blokunun, FETÖ’ye “cemaat” dediği, liberallerle can ciğer kuzu sarması olduğu günlerden bir örnekle anımsayalım. Türkiye’nin, AB’den müzakere tarihi almasını, sanki tam üye olmuş gibi kutladığı günler... Ankara’da gündüz vakti havai fişekler patlatılıyor… Türkiye’nin yurt, ulus ve tarih bilincine sahip aydınları, Cumhuriyetçileri, sözde değil özde devrimcileri, yurtseverleri, Atatürkçüleri uyarıyorlar… Ama dinleyen yok. Oysa maddeler çok açık, net:
1) Müzakereler üyelik garantisi içermez.
2) Müzakerelerin ucu açıktır. Üyelik tarihi vermez.
3) Türkiye, AB üyesi yapılmasa bile, AB kurumlarına sıkı sıkıya bağlanacaktır.
4) Türkiye, müzakerelerde her isteneni yapsa da, üyeliği AB’nin hazmetme kapasitesine bağlıdır.
5) Müzakereler sonunda hükümetler, parlamentolar Türkiye’nin üyeliğini kabul etse bile, isteyen AB ülkesi, Türkiye’nin üyeliğini halk oyuna sunabilir.   
BEKLEME ODASINDA OTURMANIN SONUCU
Bu maddelerin de ortaya koyduğu gibi, AB zaten kapılarını baştan kapatmıştı. İpe un sermenin yolunu bulmuştu. Türkiye’yi, müzakere masasında bekleterek, bekleme salonunda oyalayarak, istediği siyasi, iktisadi, askeri ödünleri koparıyordu. Bu konuları Türkiye’de en iyi bilen ve en çok yazan uzmanlardan olan değerli hocam Prof. Dr. Erol Manisalı, o yüzden Türkiye – AB ilişkilerini eşitler arası ilişkiye değil, amiyane tabirle metres, kuma ilişkisine benzetmişti o dönemde. Kitabına da “Bekleme Odasında İğfal” adını vermişti. Cumhuriyetçiliğinin, ulusalcılığının bedelini Silivri’de ödedi, pek çok yurtsever aydın gibi. Uyarı ve öngörülerinde haklı çıkarken, bir kısmı da eski öğrencisi, eski asistanı, meslektaşı olan hızlı liberaller, “yetmez ama evet” diyerek, Türkiye’yi AB’ye AKP’nin taşıyacağını söylüyorlardı.
Bu süreçte Kıbrıs meselesi de, AB’nin kuyruğuna bağlandı. Türkiye’ye çözüm dayatılırken, üyeliğin önünde bir şart olarak konuldu. İsmail Cem’in deKıbrıs konusunda olumsuz bir çizgi izlediğini anımsatalım. Oysa bir kez daha belirtmekte yarar var: Kıbrıs meselesi, kimilerinin sandığı gibi 1974 Kıbrıs Barış Harekâtı ile başlamamıştır. Kökü çok eskidir. Temelinde, Rumların adanın tamamını istemesi ve Yunanistan’la bütünleşme hevesi vardır. Buna Enosis denir. Bu amaçla 1955 yılında kurulan örgütün adı Eoka’dır. 1959 – 1960 Zürih ve Londra Anlaşmalarına, Rum – Yunan tarafının uymaması sonucu, adadaki denge bozulmuştur. 1960’lar Türkler için çok zor geçmiştir. 1962’de Ankara’ya gelen Rum lider Makarios, Kıbrıs Cumhuriyeti Anayasası’nda değişiklik yapılmasını önermiştir. Ankara ve Kıbrıslı Türklerin lideri Dr. Fazıl Küçük buna karşı çıkmıştır. Görüşmelerin diğer konu başlığı, Türkiye’den Kıbrıs’a su taşınmasıdır. Ama Makarios konuyu gündeme getirmemiştir. Gerekçesi şudur: Kıbrıs’ın su üzerinden Türkiye’ye bağımlılığı artar.
Gerçekçi olalım. Adada iki kesim, iki toplum, iki ayrı halk, iki ayrı devlet vardır. Türkiye bundan ödün veremez. Türkiye’nin etkin ve fiili garantörlüğünden, Türk askeri varlığından vazgeçilemez. Aksi halde adadaki Türklerin güvenliği kalmaz. Türkiye ve KKTC’deki “yetmez ama evet”, “özür diliyoruz.com”, “yes be annem” tayfasında şu algı güçlüdür: “Kıbrıs konusunda ödün verirsek, AB yolu açılır”. Bu tez yanlıştır. Birincisi, Kıbrıs meselesinin AB üyeliğiyle ilgisi yoktur. İkincisi, Kıbrıs konusu, Türkiye’nin dış politikadaki en haklı, en meşru olduğu konulardan biridir. Üçüncüsü, Kıbrıs Barış Harekâtı son derece başarılı bir askeri müdahaledir. Adaya huzur, barış, güven getirmiştir. Dördüncüsü, bu harekât sonrasıYunanistan’daki cunta devrilmiş, ülke demokrasiye dönmüştür. Beşincisi, Kıbrıs’ta ödün verilirse, onu Kürdistan, Pontus, Laz, Çerkez talepleri izler. AB de bunun için hazırdır.
SEVR GÜNDEMDE Mİ?
Türkiye’nin son yıllarda yaşadıkları, Sevr’in gündemde olduğunun kanıtıdır. Yıllardır Sevr tehdidine dikkat çekenleri, “Sevr paranoyası içinde olmakla” suçlayan bir kısım devlet ricali de, artık bu gerçeği görmüştür. Fakat gereğini yapmamaktadır. Mesele şudur: Sevr Antlaşması bir sürecin sonucudur. Yarı sömürge olan devletin adı konmuştur. Çünkü Osmanlı gerçekte, 1838 yılında İngiltere ile imzaladığı ticaret antlaşması ile (Balta Limanı), iktisadi açıdan yarı sömürge olmuştur. O yüzden Birinci Cihan Harbi başladığında, İttihatçı yönetimin kapitülasyonları kaldırması, önemli bir adımdır. Bu adımda sadece zaruret ve cesaret yoktur. Aynı zamanda zihni ve fikri hazırlık da vardır. Öyle ki, sadece düşman değil, müttefik olduğumuz Almanlar bile kapitülasyonların kaldırılmasına karşı çıkmıştır. Savaş sonrasında Sevr ile Osmanlı tarihe karışmış, küçülmüş, küçük düşmüş, egemenliğini ve bağımsızlığını yitirmiştir. 
Osmanlı idarecileri 1920’de Sevr’e imza atarken, Mustafa Kemal Paşa liderliğindeki Kuvayı Milliyeciler, 1919’da başlayan Milli Mücadele’de askeri zaferlere ve bu zaferlere yaslanan diplomatik başarılara imza atmaktadırlar. Bu kapsamda 1921, TBMM’nin uluslararası aktör olduğu yıldır. Ermenilerle Gümrü Antlaşması imzalanır. Bir başka devletle imzalanan ilk antlaşmadır. Yine 1921’de Moskova Antlaşması, yine 1921’de Kars Antlaşması imzalanır. Bu hamlelerin de gösterdiği gibi, Atatürk, emperyalizme karşı savaşırken, SSCB’deki yeni rejimle işbirliğine özel önem vermiştir. Moskova, Misakı Milli’yi kabul etmiştir. Yine 1921’de Fransızlarla Ankara Antlaşması imzalanır. Atatürk 1921’de Franklin Boullion ile görüşmesinde de kapitülasyonların kaldırılması gerektiğini söylemiştir.
Ana fikir:Türkiye dış politikada hayalci, hesapsız, romantik olmamalıdır. Boş heveslere kapılmamalıdır. Yaşadığımız yüzyılda da, dünya hakimiyeti için verilen kavganın tam ortasında olduğunu unutmamalıdır. Bir ülkeye körü körüne hayranlığın da karşıtlığın da anlamı yoktur. Mesele, Türkiye’nin çıkarıdır. Türkiye’nin jeopolitik konumu, tarihsel arka planı, imparatorluktan cumhuriyete devreden diplomatik hafızası, devlet geleneği bize çok yönlü, çok kimlikli, çok boyutlu, çok taraflı düşünebilme imkân ve kabiliyeti vermektedir.
Barış Doster


http://odatv.com/iste-ankara-polisine-1-yil-once-15-temmuzda-verilen-o-emir-1507171200.htmlİşte Ankara polisine 1 yıl önce 15 Temmuz'da verilen o emir
"Bizim unsurlarımıza ateş eden..."
15 Temmuz FETÖ’cü darbe girişiminin üzerinden 1 yıl geçti. Darbe girişiminin en yoğun olduğu noktalardan biri de Ankara’ydı.
Ankara’da gazeteciler Genelkurmay Başkanlığı’nda ilk hareketliliğin olduğu anlarda bir darbe girişimi olup olmadığını anlayamamıştı. Polisler de gazetecilere bir terör saldırısı olabileceği ihtimali üzerinde durdukları bilgisini vermişti.
Ancak olayların ciddi olduğu Ankara’daki tüm polislerin göreve çağrılması ve tüm personelin çelik yelek giymesi emrinin verilmesiyle anlaşıldı.
İşte o gece Ankara Emniyet Müdürü Mahmut Karaaslan’ın polislere verdiği emirin tam metni paylaşıldı.
İşte o emir:


http://odatv.com/akpnin-hesabinda-feto-propagandasi-unutulunca...-2407171200.htmlAKP'nin hesabında FETÖ propagandası unutulunca...
"Erdoğan, Sn. Fethullah Gülen'i..."
AKP resmi Twitter hesabından 2013 yılında Recep Tayyip Erdoğan’ın Fethullah Gülen’i telefonla aramasını konu alan tweetin hala duruyor olması tepki çekti.
Tweette “Başbakan Recep Tayyip Erdoğan, Sn. Fethullah Gülen'i telefonla arayarak geçmiş olsun dileğinde bulundu.” yazısı yer alıyor. Bazı Twitter kullanıcıları tweetin hala duruyor olmasına tepki gösterdi. Tweete eklenen AKP resmi internet sitesi tıklanınca, ilgili sayfada bu bilginin kaldırıldığı görüldü.
İşte AKP’nin resmi Twitter hesabındaki tepki çeken tweet ve internet sitesinden kaldırılan o bilgi:
Odatv.com


http://odatv.com/ilkokulda-gelinlik-skandali-1907171200.htmlİlkokulda gelinlik skandalı
Tartışma yaratacak fotoğraflar...
İstanbul - Esenler Neyyir Turhan İlkokulu’nda küçük kız çocuklarına gelinlik benzeri kıyafetler giydirip türban takılması tepki çekti.
Okulda düzenlenen Kuran Kursu sonunda kız çocukları gelin gibi giydirilip taç takıldı tören düzenlendi.
Ellerindeki dövizlerde "Çok oynayan değil çok okuyan hafız olur gibi" çocuk psikolojisine  uymayan  davranışlar sergilenmesi dikkat çekti.
İşte o fotoğraflar:


http://odatv.com/kilicdarogluna-cumhurbaskani-adayi-misiniz-diye-sordu-aldigi-cevap-kafasini-karistirdi-2507171200.htmlKılıçdaroğlu'na "cumhurbaşkanı adayı mısınız" diye sordu aldığı cevap kafasını karıştırdı
"Bu değerlendirmeleri..."
Hürriyet yazarı Abdulkadir Selvi, "Kemal Bey’in beyanatlarını alt alta toplayıp, Kılıçdaroğlu aday olmayacak çünkü o bir parti genel başkanının cumhurbaşkanı adayı olmasına karşı diye yazmıştım" ifadelerini hatırlattığı bugünkü yazısında CHP lideri Kemal Kılıçdaroğlu'nun Cumhurbaşkanı adaylığını irdeledi.
AKP ve MHP tabanının Erdoğan ile Kılıçdaroğlu arasından Erdoğan'ı seçeceğini savunan Selvi, konuyu açtığı Kılıçdaroğlu'ndan aldığı yanıtı şöyle aktardı:
"Bu değerlendirmeleri Kılıçdaroğlu ile paylaştım. 'Sizin açıklamalarınız ışığında ben, Kemal Bey aday olmayacak diye yazdım' dedim.
Haklısın, doğru olan senin yazdığın demedi. 'Bakalım' dedi. Kapıyı kapatmadı. Kılıçdaroğlu’nun yaklaşımı kafamı karıştırdı. O tarihten itibaren yoksa Kılıçdaroğlu aday mı olacak diye düşünmeye başladım."
Odatv.com


http://odatv.com/duayen-ekonomistten-carpici-satirlar-mehmet-simsek-kaptanlik-yapamayacak-2607171200.htmlDuayen ekonomistten çarpıcı satırlar: Mehmet Şimşek kaptanlık yapamayacak
Nedeni ise...
Milliyet gazetesi yazarı Güngör Uras, Başbakan Binali Yıldırım’ın açıkladığı yeni kabineye ilişkin önemli bir ayrıntıya dikkat çekti. “Başbakan’a ve diğer başbakan yardımcılarına ekonomiyle ilgili olarak verilen görev ve sorumluluklar Mehmet Şimşek’in kaptanlık yapamayacağını gösteriyor.” diye yazan Güngör Uras, “Ekonomide kaptanın belli olması, hükümetlerde her bakanın farklı açıklamaları, farklı uygulamalar içine girmemesi önemlidir.” ifadelerini kullandı.
Hükümetin yapacağı ekonomi hamlelerinde deneyimli bürokratik kadronun desteğini almanın önemine işaret eden Güngör Uras, “Önümüzdeki dönemde ekonomi politikalarında ve uygulamalarında önemli değişiklikler beklenmelidir.” şeklinde yazdı.
Güngör Uras’ın yazısı şöyle:
“Başbakan Binali Yıldırım başkanlığında toplanan Bakanlar Kurulu’nda, kabine değişikliği sonrası başbakan yardımcılarının görev alanları belirlendi.
Ekonomiyle ilgili görev dağılımları şöyle:
Başbakan Binali Yıldırım: TOKİ, TMSF ve Türkiye Varlık Fonu
Başbakan Yardımcısı Recep Akdağ: Yatırım ortamının iyileştirilmesi, AFAD ve yatırım ajansıyla ilgili çalışmalar
Başbakan Yardımcısı Hakan Çavuşoğlu: Vakıflar Genel Müdürlüğü, Yurtdışı Türkler, Türk İşbirliği Kalkınma Ajansı
Başbakan Yardımcısı Mehmet Şimşek: Ekonominin koordinasyonu ve bankalar,
Başbakan Yardımcısı Fikri Işık: Reformların ve yatırımların koordinasyonu.
Bu görev ve sorumluluk dağılımı ekonominin kaptanının bundan sonra Cumhurbaşkanı Erdoğan olacağını gösteriyor.
ŞİMŞEK KOORDİNE EDECEK
Mehmet Şimşek’in ekonomi politikalarının oluşturulmasında ve uygulanmasında öne çıktığı şeklinde değerlendirmeler yapılıyorsa da görev dağılımıyla ilgili açıklamada Başbakan’a ve diğer başbakan yardımcılarına ekonomiyle ilgili olarak verilen görev ve sorumluluklar Mehmet Şimşek’in kaptanlık yapamayacağını gösteriyor.
Dikkat edilirse, Hazine Müsteşarlığı, Merkez Bankası, Maliye Bakanlığı, Kalkınma Bakanlığı, Gümrük ve Ticaret Bakanlığı, Enerji Bakanlığı, Ulaştırma ve Haberleşme Bakanlığı ve Ekonomi Bakanlığının görev ve sorumluluk alanlarıyla ilgili koordinasyon konusunda herhangi bir açıklama yapılmış değil.
Ekonomi politikalarının oluşturulması ve uygulanmasında Cumhurbaşkanı, Başbakan ve bakanların kişisel becerileri önemlidir ama Cumhurbaşkanı’nın, Başbakan’ın, bakanların, politikalar oluşturulurken kendileri için çalışan bürokratik yapı tarafından bilgilendirilmeleri, uygulamada bürokratik yapının iyi çalışması daha da önemlidir.
Geçen 50 yılda Devlet Planlama Teşkilatı, ekonomi politikalarının oluşturulmasında hükümetlere destek verdi.
DENEYİMLİ KADROLAR VAR
Kapatılan Devlet Planlama Teşkilatı’nın eski kadrolarının bir bölümü Kalkınma Bakanlığı’nda. Kalkınma Bakanlığı yanında, Merkez Bankası’nda, Hazine Müsteşarlığı’nda, Maliye Bakanlığı’nda çok iyi yetişmiş, devlet birikimi olan kadrolar var.
Devlet birikimi, ülkeyi, ekonomiyi, bu ülkenin insan yapısını bilmektir. Devletin imkânlarının büyüklüğünü ve sınırını bilmektir. Daha önceleri hangi sorunların nasıl çözüldüğünü bilmektir.
Sonunda karar yetkisi Cumhurbaşkanı’nda, Başbakan’da, bakanlardadır ama politikalar oluşturulmadan, uygulamalara başlanmadan, devlet deneyimi olan kadroların desteğini almak çok hem de çok önemlidir. Ekonomide kaptanın belli olması, hükümetlerde her bakanın farklı açıklamaları, farklı uygulamalar içine girmemesi önemlidir.
Anlaşıldığı kadarıyla, ekonomi politikalarının oluşturulmasında ve uygulanmasında yeni bir yapılanma içindeyiz.
Bu yeni yapılanmanın hedefi, üretimin ve yatırımların artırılması, büyümenin hızlandırılması olduğuna göre, önümüzdeki dönemde ekonomi politikalarında ve uygulamalarında önemli değişiklikler beklenmelidir.”
Odatv.com


http://odatv.com/evrimsel-arguman-cok-fazla-sikinti-yasariz-2407171200.html"Evrimsel argüman çok fazla sıkıntı yaşarız"
Bilimsel makaleye skandal ret gerekçesi...
By-pass ameliyatlarında koldan alınan damarın kullanılmasının, cerrahiye bağlı komplikasyonların engellenmesiyle birlikte daha yüz güldürücü sonuçlar doğuracağını, evrimsel argümanlarla açıklayan doktorun makalesi, Marmara Üniversitesi Tıp Fakültesi'nden ret yanıtı aldığı ileri sürüldü. Marmara Üniversitesi ise yaptığı açıklamada şahsın üniversiteyle bir bağının olmadığı, söylediklerinin doğru olmadığını belirtti.
Gerekçe: "Evrim teorisi ve evrimsel argüman çok fazla kullanılmış, sıkıntı yaşarız!"
soL’dan Evrim Gökçe’nin haberine göre Geçtiğimiz günlerde genç bir cerrah, sosyal medya hesabında Marmara Üniversitesi’ndeki görevinden istifa ettiğini duyurdu.
Kalp Damar Cerrahisi uzmanı olan Mert Mercan, İstanbul Üniversitesi Cerrahpaşa Tıp Fakültesi mezunu ve uzmanlığını almış olduğu alanda binlerce hastayı tedavi etmiş bir hekim. By-pass ameliyatları yapan Mercan, cerrahinin ve dolayısıyla hastanın yaşamının daha uzun sürmesini hedefleyen bir araştırma planladı. Buna göre ameliyatlarda bacaktan alınan toplardamar yerine, daha dayanıklı olan kol atardamarı kullanılmasını öngörüyordu.
Araştırma, by-pass sonrası 15-20 yıl içinde kalbi besleyen ana damarların yerine kullanılan göğüs atar damarı ve bacak toplardamarının düzensiz çalışma sonucu tekrar tıkanma ve kalp krizine neden olabildiğini; koldan alınan damarın ise daha yüz güldürücü sonuçlar doğuracağına işaret ediyor, ilgili damarın koldan çıkarıldıktan sonra bölgede his ve hareket kaybı olmaması için bir model öne sürüyordu.
ARAŞTIRMAYA 'UYGUNSUZ İÇERİK' REDDİ
Ancak Mercan’ın hakemli dergide yayınlanması için hazırladığı bilimsel makale “uygunsuz içerik” gerekçesiyle reddedildi. Çünkü Mercan, makalesinde dolaşım düzeninin evrimsel gelişiminden örnekler veriyor, çalışmasını bu temele dayandırıyordu.
Makalenin yayınlanmadığını öğrenen doktor, yönetime giderek durumun sebebini sorduğunda; “Makalenizde uygunsuz içerik olduğu için kurul yayınlanmaması gerektiğine karar verdi” yanıtıyla karşılaştı.
Bilimsel gerçeklerle çelişen bir şey olup olmadığını soran doktora, kurul kararının bu yönde olduğu söylendi. Bir kurul üyesi ise; “Yönetimi zor durumda bırakacak şekilde yazıldığı için” yanıtını verdi.
'ÇOK FAZLA EVRİMSEL ARGÜMAN KULLANILMIŞ, SIKINTI YAŞARIZ'
Kurul üyesine siyaset değil bilim yaptıklarını hatırlatan Mercan, Marmara Üniversitesi Tıp Fakültesi Dekanı Ömer Günal ile görüştü ve kendisine tatmin edici bir açıklama yapılmasını talep etti.
Dekandan aldığı yanıt ise; “Hocam makalenizi özel bir dergide yayınlayalım ama burada yayınlayamayız. Evrim teorisi ve evrimsel argüman çok fazla kullanılmış. Şimdi bunu yayınlarsak böyle bir dönemde sıkıntı yaşarız” oldu.
Bilimsel gerçekleri ve insanlığın faydası için yazılmış bir makaleyi siyasi sebeplerden dolayı yayınlamıyor olmanın bilim insanlığı ile bağdaşmadığını söyleyen Mercan, durumun yandaşlıkla olan bağına işaret edince dekandan “Hakaret etmeyin dava açarım. Biz de burada ülke şartlarında bilim yapmaya çalışıyoruz” yanıtını aldı.
soL’a konuşan Mercan, Marmara Üniversitesi gibi köklü bir kurumda yaşadığı duruma dönük şaşkınlığını dile getirdi. 
Mercan; “Marmara Üniversitesi’nde bile bilim yapılmaktan korkulması çok enteresan, başka bir yerde olsa bu denli şaşırmazdım” ifadelerini kullandı.
Okuldaki görevinden istifa eden doktor Mercan; “Yaşananlar, bu ülkede bilimin artık yapılamayacağı anlamına geliyor” şeklide konuştu.
İstifa ettiğini ancak meydanı kimseye bırakmadığını söyleyen Mercan; “Bu omurgasızların içinde, evrensel bilimi savunan, gerçekleri korkmadan söyleyebilen insanlar da olmalı. Üniversiteye geri döneceğim ama Marmara'ya değil” dedi.
MARMARA ÜNİVERSİTESİ’NDEN AÇIKLAMA
Marmara Üniversitesi Rektörlüğü, Marmara Üniversitesi Tıp Fakültesi hakkındaki iddialara yönelik yazılı açıklamada bulundu.
Açıklamada şu ifadeler yer aldı:
“Dr. Mert Mercan adı ile üniversitemiz Tıp Fakültesi’nde görev aldığını iddia eden şahsın üniversitemiz Tıp Fakültesi Dekanlığı ile ilgili iddia ettiği sosyal medyadaki ve yazılı basın ve Cumhuriyet Gazetesi’nin 23.07.2017 tarihli internet gazetesinde, Bir Gün İnternet Gazetesinin 23.07.2017 tarihli ve Haber Sol İnternet Gazetesinde 23.07.2017 tarihinde, Adana Haber Ajansı 01 İnternet Gazetesinde 23.07.2017 tarihinde, Ekşi Sözlük isimli sosyal medya sayfasında 22.07.2017 tarihinde yer alan ve halen yayını devam eden ‘M.Ü. Tıp Fakültesinde Evrim Yasağı’ başlıklı yayınla ve şahsın Tıp Fakültesi Dekanımız ve Kurulları ile yaptığını iddia ettiği görüşmeler hakkında yazılmış olan tüm isnat ve iddialar gerçek dışı olup, ilgili şahıs tarafından kurgulanmış anlatımlardır. Adı geçen şahsın üniversitemiz ile hukuki ve fiili hiçbir bağı yoktur. Bu şahsın Tıp Fakültemiz bilimsel yayın organı olan MMJ (Marmara Medical Journal Dergisi)’ne bu isimle iletilmiş bir yazısı bulunmadığı gibi bahsi geçen konu ile ilgili dergimize bir başvuruda bulunulmamış ayrıca adı geçen şahsın veya başka bir şahsın bahsi geçen konuyla ilgili Sn. Dekan Prof. Dr. Ömer Günal ile ya da Dekanlık nezdinde başka bir yetkili ile yazılı-sözlü iletişimi, görüşmesi de olmamıştır. Sosyal medya ve internet basınında yer alan kurgusal, düzmece iddialar tamamen gerçek dışıdır.
Yazılı sözlü basın ve sosyal medya üzerinden hızla yayılan haber ve açıklamalar tamamen hayal ürünü olup üniversitemiz Tıp Fakültesi Dekanlığı’nı karalamak ve küçük düşürmek amaçlı hazırlanmış mesnetsiz iddialar olduğundan, itibar edilmemesi gerektiği, gerek Dekanlığımızın şahsı gerek üniversitemiz tüzel kişiliği yönünden duyuruda bulunarak bu yazıların tekzip edilmesini ve halen internet basınında yer alan yayınların kaldırılmasını rica eder, aksi takdirde cezai ve hukuki tekzip haklarımızı kullanacağımızı bildiririz.”
Odatv.com


http://odatv.com/bir-ulke-daha-yargiyi-yurutmenin-kontrolune-verdi-2307171200.htmlBir ülke daha yargıyı yürütmenin kontrolüne verdi
Yüz binlerce kişi protesto ediyordu...
Yüz binlerce Polonyalının haftalardır sokaklara dökülerek yaptığı protestolar ve Avrupa Birliğinden yükselen bütün eleştiriler sonuçsuz kaldı. Polonya’da 2015 yılından beri iktidarda olan Adalet ve Hukuk Partisi (PiS), yargı bağımsızlığını rafa kaldıran ve yargı erkini tamamen yürütmenin kontrolüne sokan yasayı kabul etti.
Amerika Bülteni’nin haberine göre devlet başkanının onaylamasından sonra yürürlüğe girecek yasa ile hükümet ve hükümeti fiilen yöneten Jaroslaw Kaczynski, Yüksek Mahkeme ve diğer yargı üyelerinin belirlenmesinde tek güç haline getiriliyor. Yasa yürürlüğe girdiğinde mevcut Yüksek Mahkeme üyelerinin tamamı emekli edilecek ve sadece hükümetin istediği üyeler görevlerine devam edebilecek. Temmuz ayı başında geçirilen bir başka yasa ile de ülkenin bütün yargıçlarını atayan Ulusal Yargıçlar Konseyinin üyelerinin, yargıçlar tarafından seçilmesi rafa kaldırıldı ve artık Parlamento tarafından seçilmesi kararlaştırıldı. Bu da parlamentoda çoğunluğa sahip olan PiS’in yargı üzerindeki hakimiyetin pekiştiren bir başka hamle olmuştu. Nasyonalist muhafazakar çizgideki PiS’ten yapılan açıklamada ise, ‘’Elitlere değil, Polonya halkına hizmet etmeye devam edeceğiz’’ denildi.
PiS, daha önce yaptığı yasal düzenlemelerle, savcılıkları ve devlet medyasının da bağımsız yapılarına son vererek, hükümetin doğrudan yönetimi altına almıştı. PiS, büyük çoğunluğu dindar Katolik olan tabanında oldukça yüksek bir popülariteye sahip olmaya devam ediyor.
AB, KURU TEHDİDİN ÖTESİNE GEÇECEK Mİ? 
Bir AB ülkesinin yargı bağımsızlığını rafa kaldırması, AB ile Polonya’nın arasını açacak potansiyele sahip. Bir AB yetkilisi, AB’nin Polonya’nın Avrupa Konseyi’ndeki oy hakkının askıya alınması ve AB fonundan aldığı payın kesilmesi dahil bir dizi yaptırımın eşiğinde olduğunu açıkladı. Ancak, Polonya’ya Avrupalı aşırı sağcı liderler ve bazı otoriter hükümetlerden destek de var. Otoriterliği ile AB için bir başka başağrısı olan Macaristan devlet başkanı Viktor Orban, Polonya’ya bir destek mektubu göndererek, Polonya’nın AB Konseyince saldırı ve aşağılamaya maruz kaldığını savundu.
Resmi olarak sadece milletvekili olmasına rağmen iktidardaki PiS’in ve Polonya’nın en güçlü ismi olan Jaroslaw Kaczynski de, Brüksel’in tehditlerinin lafta kalacağını ve uygulamaya geçmeyeceğini düşünüyor. 2016 Temmuz ayında Avrupa Komisyonu, Polonya’ya hukukun üstünlüğünü ihlal eden uygulamalarına 3 ay içinde son vermesi aksi taktirde yaptırımlar uygulanacağı açıklaması yaptığında, Kaczynski, bu açıklamayı ‘eğlenceli’ diye niteleyerek gülerek karşılamıştı. Üç ay sonra Kaczynski’nin haklı olduğu ortaya çıktı ve AB’den somut bir yaptırım adımı çıkmadı.
Polonya, AB üyesi olduğu son 13 yılda, Avrupa Birliği fonundan, yılda yaklaşık 10 milyar Euro olmak üzere 135.7 milyar Euro para aldı. Bu, diğer bütün AB ülkelerinin fondan aldığı paradan daha yüksek.  2017 bütçesi 77 milyar Euro civarında olan Polonya için AB’den akan para oldukça önemli. Avrupa Komisyonu üyesi Vera Jourova, yaptığı açıklamada, ‘’Eğer bir ülke AB’den para alıyorsa hukukun üstünlüğüne saygı duymak zorunda. Alman veya İsveçli vergi mükelleflerinin, paralarının, bir başka Avrupa ülkesinde bir diktatörlük inşasında kullanılmasına razı olacaklarını düşünemiyorum’’ dedi.
Polonya muhalefeti de, Adalet ve Hukuk Partisini yeniden hukuk çizgisine çekecek tek gücün Avrupa Birliğinin para musluğunu kesmesi olacağının farkında. Ancak bunu açıkça dile getiremiyorlar. Çünkü halen, Polonya hükümetinin yoğun ‘vayan haini’ anti-propagandasına maruz durumdalar.
GEÇMİŞİN İZLERİNİ SİLME İDDİASIYLA GEÇMİŞİ YENİDEN KURMAK
Kaczynski, devletteki denge kontrol sistemlerini yok eden ve keyfi bir otoriterliğe kapı açan değişimleri, ‘komünist geçmişin devletteki izlerini yok ediyoruz’ diye savunuyor. Bu da kendisine Katolik muhafazakar kesimde yoğun destek sağlıyor. Yargının ve devlet kurumlarının reforma muhtaç yanlışları da, Polonya’nın son 20 yıldaki demokrasi kazanımlarını yok eden Kaczynski’nin işini kolaylaştırıyor. Ancak Kaczynski geçmişi temizlediğini savunurken, ironik şekilde yakındığı geçmişin tastamam benzeri bir rejimi inşa ediyor. Avrupa Konseyi Başkanı Donald Tusk bu nedenle Polonya’nın bu gidişatını, ‘geriye ve doğuya doğru’ diye nitelendirdi.
KACZYŃSKİ KARDEŞLERİN İKTİDARI 
Jarosław Kaczyński ve ikiz kardeşi Lech Kaczyński, Adalet ve Hukuk Partisi PiS’i 2001 yılında ‘yolsuzlukla ve suçla mücadele’ iddiasıyla kurdular. Katolik fundemantalist çevrelerle yoğun ilişkileriyle parti kısa sürede büyüdü. 2003 yılında Jarosław Kaczyński parti başkanlığını devraldı, kardeşi Lech Kaczyński 2005 yılında Polonya devlet başkanı oldu. 2010 yılındaki bir uçak kazası, aralarında Lech Kaczyński’nin de olduğu bir grup PiS yöneticisinin yaşamını yitirmesine neden oldu. Parti yönetiminin bu ölümü, Jarosław Kaczyński’yi partide tek adam haline getirdi. Muhtemel parti içi muhalefeti de bu güçle kendisi tasfiye etti. Jarosław Kaczyński’nin resmi tek ünvanı milletvekilliği. Ancak, bu görüntünün arkasında ülkenin en güçlü ismi o. Başbakan Beata Szydło’u da, devlet başkanı Andrzej Duda da onun talimatlarına göre hareket ediyor. İkisi de bu görevlere Kaczyński tarafından getirildiler. PiS, 2015 yılı seçiminde oyların yüzde 37.6’sını alarak birinci parti oldu. Ancak seçim sistemi sayesinde bu oy oranına rağmen parlamentodaki sandalyelerin çoğunluğuna sahip oldu. Parlamento üzerindeki bu kontrolü sayesinde Kaczyński’nin istediği her şey çok kısa sürede yasaya dönüşüyor. Son geçen yasa ile bu yasaların önenünde engel olabilecek son güç olan Yüksek Mahkeme de Kaczyński’nin denetimine girdi.
Odatv.com


http://odatv.com/artik-turkiyede-tatil-yapmayacaklar-2307171200.htmlArtık Türkiye'de tatil yapmayacaklar
Gerginlik büyüyor
Türkiye ile Almanya arasında yüksek gerilim sürerken Almanya Cumhurbaşkanı Frank-Walter Steinmeier, Merkel hükümetinin Türkiye’ye yönelik olarak benimsediği sert tutumuna destek verdi.
DW İngilizce’ye göre, kamu tv kanalı ZDF ile bir mülakat yapan Steinmeier, Türkiye’de “birçok kişinin baskı altında olduğunu” savunarak “Bunu tolere edemeyiz. Durması için anlamlı bir mesaj göndermek aynı zamanda vatanımız için bir öz saygı meselesidir” sözlerini kullandı.
Cumhurbaşkanı olmadan önce Dışişleri Bakanı olarak görev yaptığı dönemde Ankara ile yakın ilişkilerle dikkat çeken Steinmeier, Dışişleri Bakanı Sigmar Gabriel’in Almanya’daki Türklere hitaben yazdığı mektubunu olumlu karşıladığını ortaya koydu.
Steimeier “Ülkede yaşayan Türk kökenli 3 milyon kişinin (iki ülke) hükümetlerin birbirine karşı aldıkları gittikçe daha hasmane tutum nedeniyle şaşırmalarını anlayabildiğini” de söyledi.
ALMAN MEDYASININ MANŞETİNDE TÜRKİYE VAR
Bu arada Alman medyasında Türkiye aleyhinde olumsuz haberlerin arkası kesilmek bilmiyor.
Bugün piyasaya çıkan ‘Welt am Sonntag’ ve ‘Bild’ gazetelerin manşetlerinde yine Türkiye vardı. Alman Bild gazetesi manşetinde her iki Alman’dan birinin artık Türkiye’de tatil yapmayacağını yazdı. Bild gazetesi Alman halkın yüzde 76’sın Alman hükümetin Cumhurbaşkanı Erdoğan’a karşı tutumunu sertleştirmesinden yana olduğunu yazdı. 
Haberde tatil ülkesi olan Türkiye’nin artık bir çekiciliği kalmadığı, yapılan kamu anket sonucuna göre Alman halkın yüzde 49’u Türkiye’de tatil yapılamayacağı görüşünde olduğu belirtildi. 
Gazete Başbakanlık Müsteşarı Peter Altmeier ile yapılan iki sayfalık röportajın manşetinde “Türkiye’nin davranışı kabul edilemez” ifadelerini kullandı. 
“6 BİN 800 ALMAN ŞİRKETİN DURUMU TEHLİKEDE”
‘Welt am Sonntag’ gazetesi ise “Seehofer Türkiye’ye Mali Yardımların Kesilmesini İstiyor” manşetini kullandı. Haber’de Bavyera Başbakanı (CSU) partisinden Horst Seehofer AB’in Türkiye’ye yapacağı mali yardımların kesilmesini desteklediğini yazdı. Ayrıca Türkiye’de 9,2 milyar Euro değerinde 140 bin istihdam sağlayan 6 bin 800 Alman şirketin durumunun tehlikede olduğu yazıldı.
Odatv.com


http://odatv.com/anti-kapitalist-muslumanlardan-selaya-itiraz-var-1607171200.htmlAnti Kapitalist Müslümanlar'dan selaya itiraz var
Eliaçık'tan açıklama
15 Temmuz’un yıl dönümünde 90 bin camiden aynı anda sela okunmaya başlandı. Anti Kapitalist Müslümanlar’ın önemli isimlerinden İhsan Eliaçık, sela okunmasına itiraz etti.
“CAMİLER BU HALE DÜŞÜRÜLMEMELİYDİ”
Sosyal medya hesabından açıklamalarda bulunan Eliaçık selayla ilgili şu ifadeleri kullandı:
“Sela bir bid'at ve hurafedir. Kur'an'da geçmez, peygamber zamanında da yoktu. Dini bir vecibe değil. Camiler bu hale düşürülmemeliydi. Mitingiyle, 40 kanaldan yayınla, selasıyla, telefon sesleriyle iktidarın propaganda terörü tam gaz.. Duyduklarınızın % 95'i yalan!”
Odatv.com


http://odatv.com/tescilli-fetocu-tanik-ben-sanik-koltugunda-2607171200.htmlTescilli FETÖcü tanık ben sanık koltuğunda
Cumhuriyet Davası'nda söz gazetecilerin
Cumhuriyet gazetesi davası, ilk tutuklamalarının ardından geçen 9 ay sonra başladı. Davanın 3. günü İstanbul 27. Ağır Ceza Mahkemesi’nde gerçekleşiyor. 
Güncelleme 17.45: Ahmet Şık savunmasında "Bekir Bozdağ, yargının Cemaat’e teslim edilmesinin baş sorumlularından birisidir. Ancak bizler FETÖ’cü suçlamasıyla hapsedilmişken, Bekir Bozdağ görevinin değiştirilesine karar verildiği geçen haftaya kadar Adalet Bakanı sıfatıyla Hakim-Savcılar Kurulu’nun başındaki kişi olarak, kendisi tarafından ataması yapılan yargı mensuplarının teşkilattan ihraçlarını yönetiyordu" dedi. 
Şık savunmasında şu ifadeleri kullandı:
"Türkiye gibi demokrasiyle sıkı bağlar kuramamış ve giderek daha da totaliterleşen rejimlerde gazetecilik yapmak demenin çizgiyi aşmak demektir. Ve gazetecilik hizaya gelerek yapılmaz. Hizaya gelerek yapılanın adına da gazetecilik denmez. Eğer icazetle yazıp söylersen, onursuzluğun acizliğiyle ezilirsin. 
Bu yüzden söyleyeceğim o ki, dün gazeteciydim. Bugün gazeteciyim. Yarın da gazetecilik yapmaya devam edeceğim. Yani hakikati boğmak isteyenlerle aramızdaki bu uzlaşmaz çelişki hiç bitmeyecek. 
Bu karanlık günlerde ihtiyacımız olan daha fazla hakikat kaybı değil. Her şeyden çok ve daha fazla gerçeklere ihtiyacımız var. Bu yüzden hakikate kendimden daha fazla saygı duymaya da, inkarcı biat kadrolarına dahil olmayı reddetmeye de devam edeceğim. 
Bunun için bir bedel ödemek gerektiği ortada. Ama sanmayın ki bu bizi korkutuyor. Ne ben, ne de dostları olmaktan onur duyduğum “Dışarıdaki Gazeteciler”, her kim olursanız olun hiç birinizden korkmuyoruz. Çünkü zorbaları en çok korkutanın cesaret olduğunu biliyoruz.
Ve zorbalar da şunu bilsin ki, hiçbir zalimlik, tarihin akışını engelleyemez.
Kahrolsun istibdat, yaşasın hürriyet.”
HAKAN KARA SAVUNMA YAPTI
Bugünkü duruşmada Hakan Kara savunmasına başladı. Kara savunmasında 34 yıldır Cumhuriyet’te çalıştığını belirterek “Gazetede bugün kadar iki bini aşkın haber, röportaj, söyleşi ve köşe yazım yayınlandı. Bunların arasında FETÖ'yü öven tek bir yazı yok. Gazetecilik yaşamım boyunca ne FETÖ'yü ne de başka bir terör örgütünü öven tek satır yazı yazmadım.
Ne FETÖ ile ne de başka bir dinci cemaat veya tarikat ile hiçbir ilişkim olmadı, olamaz da.
Çoğulcu, katılımcı demokrasiyi, laikliği, sağlıklı bir çevrede yaşam hakkını, kadın-erkek eşitliğini, temel hak ve özgürlükleri savunan bir gazeteci olarak bu iddianamede yer alan tüm iddiaları reddediyorum. Hiçbir şeriatçı, terörist ve darbeci örgüte yardım etmedim” dedi.
“GÜLERCE TANIK, BENSE SANIK KOLTUĞUNDA OTURUYORUM”
Kara savunmasını şöyle sürdürdü:
"FETÖ'yü tanımam. FETÖ ile çekilmiş bir fotoğrafım yok. Onunla aynı sofrada yemek yemedim. Pensilvanya'ya hiç gitmedim. Yıllarca FETÖ'yü öve öve bitiremeyen, onu yere göğe sığdıramayanlar, ona 'Hocaefendi Hazretleri' derlerdi. Ben böyle bir ifadeyi hiç kullanmadım. FETÖ'ye 25 yıl boyunca hizmet eden, ondan maaş alan Hüseyin Gülerce gibi insanların FETÖ'ye güvenmesini, örgütün güçlenmesini, yaygınlaşmasını sağlamadım. Ne benim ne ailemin boğazından FETÖ'nün tek bir kuruşu geçmedi.
Buna rağmen ben örgüt içindeki hiyerarşik yapıya dahil olmamakla birlikte örgüte bilerek ve isteyerek yardım etmekle suçlanıyorum.
Tescilli FETÖ'cü Hüseyin Gülerce tanık, bense burada sanık koltuğunda oturuyorum.
Telefonumda BYLOCK yok. Hiçbir Cumhuriyet yazarı veya yöneticisinin de yok.
Bank Asya'da hesabım yok.
TUSKON üyesi değilim. FETÖ'cü olarak bilinen hiçbir kurumla ilişkim yok.
İddianamede FETÖ ya da herhangi bir terör örgütüyle ilişkim olduğuna dair tek bir kanıt yok. Buna rağmen 9 aydır hapisteyim.”
“15 TEMMUZ’UN TAŞLARINI DÖŞEYENLER CUMHURİYETÇİLER DEĞİLDİ”
Kara savunmasında "AKP ile FETÖ'cülerin yakınlığını Türkiye'de bilmeyen var mı? Bu yakınlık, devletin, ordunun, emniyetin, yargının, eğitim kurumlarının, üniversitelerin bu çetenin eline geçmesinin en önemli anahtarı olmadı mı?” diye sorduktan sonra şunları söyledi:
“FETÖ'ye her türlü desteği verenler, 15 Temmuz'un taşlarını döşeyenler Cumhuriyetçiler değildi.
Cumhuriyet, Türkiye Cumhuriyeti ile yaşıt bir gazetedir. Bu gazeteye adını Atatürk koydu. Ülkenin en eski, en köklü, aynı zamanda en saygın gazetesidir.
Türkiye'de FETÖ ile en çok mücadele eden gazete Cumhuriyet'tir. 40 yıldır FETÖ ile mücadele etmektedir. Bunun 34 yılına ben tanığım. Fakat bugün Cumhuriyet yazar ve yöneticileri hapiste. Hem de FETÖ'cülükle suçlanıyorlar. Eğer 9 aydır hapiste olmasam bu iddiaları ciddiye bile almaz güler geçerdim.
Dün FETÖ'cüler Cumhuriyetçileri Ergenekonculukla suçlayıp hapse attılar. Bugünse Cumhuriyetçiler FETÖ'cü diye suçlanıyorlar ve yine hapisteler.
Amaç aynı: Cumhuriyet'i susturmak. Fakat bu sefer ikinci bir amaç daha var. Tüm medyaya gözdağı vermek. Korku iklimi yaratmak. Tüm muhalif sesleri susturmak.
Cumhuriyet geçmişte de baskılara maruz kaldı. Darbe dönemlerinde gazete kapatıldı. Çalışanları saldırıya uğradı. Yazarları hapse atıldı ve öldürüldü. Ağır bedeller ödedi.
Fakat ilkeli yayıncılığından asla ödün vermedi. Bağımsızlığını her zaman korudu. Cumhuriyet'in illegal hiçbir örgütle ilişkisi olamaz”
“CUMHURİYET DEMOKRASİNİN SAVUNUCUSUDUR”
Cumhuriyet’in kuruluşuna da değinen Hakan Kara şunları söyledi:
“Cumhuriyet'in kurucusu Yunus Nadi'dir. Atatürk'ün silah arkadaşıdır Yunus Nadi. Daha ilk sayısında gazetenin temel ilkelerini kaleme almıştır. Buna göre, Cumhuriyet ne hükümet ne de parti gazetesidir. Cumhuriyet demokrasinin savunucusudur. Demokrasiyi yıkmaya çalışan her kuvvete karşı mücadele edecektir.
Ülkemizde her anlamıyla gerçek bir demokrasi kurulması için çalışacaktır. Aklın bağnazlıktan, bilimin dinden bağımsızlaşması için çaba göstercektir. Laiklik ilkesinin toplumca benimsenmesi için çaba gösterecektir. 'İnsan Hakları Evrensel Bildirgesini' demokrasinin evrensel anayasası olarak benimseyecektir.
Cumhuriyet tam 93 yıldır bu temel ilkeler ışığında yayıncılık yapıyor ve yapmaya da devam edecek.
Bugün 24 Temmuz Basın Özgürlüğü için Mücadele Gününde burada gazetecilik yargılanıyor. Ve biz 'Gazetecilik suç değildir' diyoruz.”
“TÜM TERÖR ÖRGÜTLERİNE KARŞIYIM”
Mahkeme Başkanı “Yayın politikası konusunda bir usulsüzlük olup olmadığı konuşulur mu vakıfta?” diye sordu. Hakan Kara ise “Hayır olmadı. Vakfın yaklaşımı böyle değildir. Senet çerçevesinde bakar. Yayın müdürü görevini yapamıyorsa görevden alır. Bir vakıf üyesi gelip bu haberi niye yaptınız, detayında ne var diye sormaz. Sorarsa istifa etmem gerek. Cumhuriyetin geleneklerine uymaz” cevabını verdi.     
Kıdemli Hakim “FETÖ dışında DHKP-C ve PKK ile ilgili olarak bir savunma yapacak mısınız?” sorusunu yöneltti. Kara “Tüm terör örgütlerine karşıyım. Hiçbiriyle ilişkim olmadı. Ama orada başka bir somut bir şey görmediğim için bununla yetindim” diye yanıtlandı.      
Çizim: Zeynep Özatalay
TURHAN GÜNAY SAVUNMASINI YAPTI
Turhan Günay ise savunmasında şöyle dedi:
“Benden önceki arkadaşlarımın söylediklerinin hepsine katılıyorum. Ben de aynı şeyleri söylemeyi planlamış ve savunma hazırlamıştım. Cumhuriyet’te size ne yaptığımı anlatmak istiyorum.
Cumhuriyet yaşam boyunca siyasi yönetimlerin baskısıyla karşılaşmış, onlarca kez yıpratılmış bir yayın. 1927-44-45-57-58-59 yıllarında kısa süreyle kapatılmış, yöneticileri yargılanmış. 
Cumhuriyet’in en çok baskıya uğradığı, kapatıldığı ve soruşturma altında tutulduğu dönemler tek parti ve DP dönemi. Nadir Nadi ile başlayan eleştirel bakış İlhan Selçuk döneminde de devam etmiştir. Ben Cumhuriyet’te ne yaptım?
1985 başında geldim, şu anda izleyiciler arasında olan sevgili dostum Hasan Cemal ve Oktay Gönensin vardı yazı işlerinde. Dürüst gazeteciliğin yapılabildiği tek gazeteydi. Bu düşüncem devam etti. 33 yıl devam etti, siyasi ek çıkarmak için gelmiştim Pazar Dergi’ye dönüştü.
1988’de sadece Almanya’da yayınlanan gazeteyi hazırlamayı başladım, 1997’nin başında İlhan Selçuk’un izniyle Cumhuriyet Kitap’ı yayınlıyorum       
1995’te de çocuk kitapları sayfasını açtım. 19 gazete Cumhuriyet Kitap Eki’ni örnek alarak kitap eki başlattı.
“BU 787. DAVAM”
Başımdan geçen üç davadan bahsetmek istiyorum.
1968’de gazeteciliğe başladım 1978’de gazetecilik davamla karşılaştım. Gırgır’ın yazı işleri müdürüydüm, Oğuz Aral ile çalıştım.
Dergilerden birindeki karikatürle ilgili dava açıldı. Dava nedeni baskı aşamasında oluşan teknik bir hataydı. Gerekçesi saçmasapandı. Bunu savcıya anlattım ama dava açtı. Ben bu davaya girmedim. Çünkü mahkeme kapısına gittiğimde duruşma listesine baktığımda gazeteciliğin efsane isimlerim vardı. İlhan Selçuk, Uğur Mumcu, Çetin Altan…
Uğur Mumcu Cumhurbaşkanına hakaretten yargılanıyordu, ben müstehcenlik.
Bir diğer davam da saçma sapan bir nedendendi.       
Sıkıyönetim Komutanlığı’nca yargılandım. Sıkıyönetim Komutanı odasına çağırdı. Çizdiğim çiçeği göstererek “Ne bu” dedi. Dedim ki “çiçek”. 
“Siz komünizm propagandası yapıyorsunuz” dedi. Meğersem o gün 1 Mayıs diyeymiş.       
Müstehcenlik diye nitelediğim ilk davamın ardından 40 yıl geçti. Neredeyse hepsi beraatle sonuçlanmış 786 davam oldu. Bu 787. davam.
İddianamede Cumhuriyet Vakfı Yönetim Kurulu Üyesi olduğum yazıyor. Hiçbir zaman Cumhuriyet Vakfı Yöneticisi olmadım. 
Sadece bir süreliğine Yenigün Haber Ajansı’nda Cumhuriyet Kitapları sorumlusu olarak görev yaptım.       
Hakkında FETÖ’den soruşturma bulunan dört kişiyle iletişimim olduğunu belirtilmiş. Görevim gereği tüm kitap fuarlarını izlerim. Bunlardan biri kitap fuarı için arandığım telefonlar.
İkincisi Mustafa Koç diye biri Kayseri’den aramış. Hayatımda hiç Kayseri’ye gitmedim. Arkadaş beni davet etti, gitmeyi istedim ama gidemedim. O konuşma da bundan ibaret.
Bir de Ali Çolak ile görüşmem var. Ali Çolak Zaman’da çalışan biri. Bir kitap yazmış bizi aramış.
Dördüncüsü bir akademisyen. Kitapları var büyük ihtimalle bir kitap için aramıştır.
Sadece bu 4 iletişim kaydı ve Vakıf yöneticisi gösterildiğim için 267 gündür tutukluyum.”       
“SAVCIYA TEŞEKKÜR EDİYORUM ANNEMİN ÖLÜM KAYDI VAR”
Mahkeme Başkanı ile Turhan Günay arasında şu diyalog yaşandı:
“Mahkeme Başkanı: Sizden vurucu bir anlatım beklerdim ama yapmadınız.
Günay: Ben iki yaşındayken annemi kaybetmişim Avukat bir kardeşim var. Annemin ölüm tarihini bilmiyoruz. Savcıya teşekkür ediyorum annemin ölüm kaydı var.       
Mahkeme Başkanı: Gazete için müstakil olarak varlık gösteren kitap ekini yönetiyorsunuz. Kitap Eki’ni yönetirken ekin içindeki kapağındaki resimler ve içeriklerden kime karşı sorumlusunuz?
Günay: Ben çok bağımsız çalışıyorum. Kimseye karşı sorumluluğum yok. İçerikten ben sorumluyum. Bana şimdiye kadar karışmadı ben karar verdim.
Başkan: Ekonomik zorluk olduğunda vakfa mı bildiriyorsunuz?
Günay: Hayır müessese müdürüne bildiriyoruz. Sayfa arttırmamız gerektiğinde Matbaa Koordinatörüne bildiriyoruz.
Başkan: Editöryel bağımsızlık mutlak mı?
Günay: Benim editöryel bağımsızlığım mutlaktım. İlhan Selçuk bir tek gün arayıp kapak ne yapıyorsun diye sormadı.”   
 


http://odatv.com/8inci-kez-wimbledon-sampiyonu-olan-federerin-gelistirdigi-taktik-ne-1707171200.html8’inci kez Wimbledon şampiyonu olan Federer’in geliştirdiği taktik ne
Bedri Baykam yazdı
Dün oynanan Wimbledon tek erkekler finalinde Roger Federer, Hırvat Marin Cilic’i 3 kolay sette 6/3, 6/1, 6/4 yendi ve 8. Şampiyonluğunu kazandı. Ne kadar tebrik etsek azdır! Böylece kadınlar şampiyonu Muguruza da, arzu ettiği dans partneriyle şampiyonlar balosunu açma fırsatını kullanabilecek!
İŞİNİ CİDDİYE ALAN EFSANE
Bazı insanlar tarihe geçmek üzere doğarlar. Bunu derken kabiliyetlerinin “doğuştan” olduğunu söylemiyorum illa. Ancak çalışma potansiyelleri ve kendilerine olan güven ve hedeflerini hayatta her şeyin daha önüne koyma becerileri onları inanılmaz sonuçlara götürür. Bunlar arasından hemen Pele, Muhammed Ali, Lebron James, Michael Phelps, Naim Süleymanoğlu gibi isimler gelir akla. Federer zaten dünyada çoktan bu isimlerin seviyesine ulaşmış bir isim. Ancak artık kırdığı rekorlar, defterlere sığmaz oldu. Özellikle bunlara 36 yaşını bitirmeye yaklaştığı günlerde ulaşması, işin daha da inanılmaz yönü... 2012’de, Wimbledon’u kazandıktan sonra, 5 koca yıl boyunca harika turnualar çıkarmasına rağmen büyük buluşmalarda hep yarı final veya finalde kaybettiğinde, ben dahil sayısız insan onun artık yeni kuşağın içinde, her gün yeni yıldızlar çıkarken bir daha slam turnualarından birini alabileceğine ihtimal vermedi. Ama benim hep şöyle bir umudum vardı: Büyük şampiyonun 2009’da ikiz kızları doğdu: Şundan emindim ki, en azından onların akılları erip, babalarını önemli turnuvalarda seyredebilecekleri yaşa gelene kadar, Federer kariyerini sürdürmek isteyecekti. Çünkü herkes çocuklarının kendi büyük günlerini o seviyede görmesini ister. İşte bu kamçının Federer’in kariyerini uzatacağına inandım hep. Aksi düşünülemezdi. Nitekim öyle oldu. Ayrıca Federer, ilerleyen yaşını düşünerek ilginç yöntemler geliştirdi: Servisi, volesi ve forehandiyle, maçları daha hızlı bitirip nefesinden ekonomi yapmaya karar verdi ve planı tuttu! Şampiyon, maçları herhalde %20 zaman ekonomisiyle oynamaya başladı.
KRİTİK İLK SET
Federer, başarıya aç olan rakibine karşı evvelsi gün Venus Williams’ın düştüğü duruma düşmemek için işi en başından sıkı tutmaya mecbur olduğunu biliyordu. En büyük tehlike, “kolay maç” adı altında tenisçiyi gevşeten maçlardır. Bu hataya düşecek hali yoktu. Cilic’e karşı kendi servisini güçlükle koruyup skoru 2-2 yapana kadar, kendisi de Hırvat rakibi de normalden çok daha fazla hata yaptılar. Gerginlik ikisini de ele geçirmişti. O noktada servis Cilic’teyken, Federer, harika bir çapraz sert backhand’le onu kırmayı başardı ve ardından da kendi servisinde kolayca 4-2 öne geçti. Her iki raket servislerini aldılar ve skor 5-3 oldu. Sonra Cilic kendi servisinde Federer’in ilk set topunu engellemesine rağmen, ikincisinde şaşırtıcı bir çift hata yaparak seti teslim etti: 6/3.
İKİNCİ SETTE CİLİC SAKATLIKLA BOĞUŞUYOR
Nasıl Muguruza evvelsi gün ilk sette zorlandıktan sonra üst üste 9 oyun aldıysa, Federer’de ilk set 4-3’ten, ikinci seti 6/1 kapayana kadar, 9 oyunun 8’ini hanesine yazmayı başardı. İkinci seti servisiyle açan Federer, rakibininkini de kırınca birden 3-0 öne geçti. O noktada Cilic doktor yardımı istedi. Fizyoterapist sahaya girdi. Birden Hırvat oyuncunun gözlerinin yaşardığını, hatta ağladığını gördük. Acı çektiği ve ayrıca olaydan mental olarak da etkilendiği ortadaydı. O anda (sonradan öğrendiğimiz şekilde) Federer dahil kimse pek bir şey bilmiyordu acı veren ayak yarası hakkında... Bir ara sakatlığından dolayı maçı bırakabileceği bile, ben dahil çok kişinin aklına geldi. Federer ise, gong çaldığında diğer tarafa geçip rakibini bekleyen azgın bir boksör gibiydi. Konuyla muhatap olup dekonsantre olmak istemedi. Teniste ve hayatta, sanki “acırsan acınacak duruma düşersin” lafını çok iyi hazmetmiş bir tecrübedeydi. Sonra, Cilic nihayet çökmüş olduğu bankta başına sardığı havluyu kaldırıp, rakibi ve tüm stad kendisini beklerken ağır adımlarla yerine geçti. Böylece en azından maçı oracıkta bırakmayacağı belli oldu. Final adına tam bir yıkım olurdu bu. Cilic orada, biraz da -seyircinin verdiği gazla- bir oyun kaptı kendi servisinde ve maça tutunmaya çalıştı. Federer servisinde kolayca 4-1’i yakaladıktan sonra, Cilic’in servisinde, Roger 2. servis kırma topunda sert bir backhand daha patlattı ve Cilic’in forehand volesi auta gitti. Şampiyon, 6/1’le seti kaparken, fizyoterapist  tekrar sahaya koştu. Tüm santrkort ve Federer, gelecek “tamam mı devam mı?” kararını bekliyordu sanki. Yine devam dedi Cilic... Ama belli ki artık uzatmaları oynuyordu.
SON SET VE SAMPRAS’IN REKORU TARİHE GÖMÜLÜYOR
Amerikalı Pete Sampras, Wimbledon’u 1993 ve 2000 arasında 1996 hariç 7 kere kazanırken egale edilmesi imkansız görünen bir rekora imza atıyordu. Kaderin şu cilvesine bakın ki, Sampras’ın 8. şampiyonluğunu engelleyen isim, 19 yaşında genç bir İsviçreliydi! O yıl İvaniseviç şampiyon olmuştu ama Federer, 4. turda 5 çekişmeli sette, o at kuyruklu gencecik haliyle, Sampras efsanesini dize getirmişti. Hem de Borg ve Becker’le beraber, kendisine en büyük ilerleme motivasyonu veren idolünü yenerek! İşte o günden 16 yıl sonra, aynı genç çocuğun 2012’de egale ettiği rekoru kırmasına tek set kalmıştı artık Wimbledon santrkortunda... Ve doğruyu söylemek gerekirse, seyirciler Cilic’in maçı bırakmamasına sevinmişlerdi ama kimsenin favoriye karşı örgütlenecek hali yoktu. Wimbledon Federer’in kendi toprakları sayılırdı sonuçta. Herkes tarihe tanıklık etme sevdasındaydı. 3-3’e kadar, Cilic kendi sınırlarını olağanüstü zorlayıp maça asılmaya devam etti. Ancak o noktada 15-40’ın ardından servisini kaybedince işin rengi belli oldu artık. Her iki oyuncu da servislerini alırken, Federer 2. maç topunda Wimbledon şampiyonluklarını 8’e, tüm Slam şampiyonluklarını da 19’a çıkardı.
ŞAMPİYONUN GÖZYAŞLARI
Maç biter bitmez, Federer tekrar 19 yaşında Sampras’ı ilk defa yenen o heyecanlı genç gibi bir duygu seline kapıldı, gözleri yaşardı. Rakibi de aynı durumdaydı. İki dakikada seremoni düzenine geçildi, malum konuşmalar yapıldı. Federer doğal olarak daha rahat, daha babacan olan, günün, ayın, asrın galibiydi. “Bugün Marin şanssız bir anındaydı ama inanıyorum ki ileride onunla burada daha güzel finallerimiz olacak” dedi! “Demek ki en az 40 yaşını hedefliyor daha” dedim kendi kendime. Bence hiçbir mahsuru yoktu ve özellikle Türkiye’de basın ve yöneticilerin o yaşta sporculara olan tahammülsüzlüğü bir kez daha aklıma geldi. Kendine o kadar iyi bakan sporcuların 40’ı sahada devirmelerinde hiçbir sorun görmüyorum.
Sonuçta Federer için bu turnuadan kazandığı 2,2 milyon Sterling’in yani 10 milyon liracığın pek bir önemi yoktu ve hesabında varlığını hissetmezdi. Ama manevi değeri her gözyaşına değerdi. Onu sahada bu formda tutan faktörler arasında çocukları kadar, her başarıya “ilk tazeliğiyle” bakabilmesi var... Aynen Ronaldo’nun her golüne hala “ilk uluslararası golü” gibi sevinmesine benziyor bu! Başarının formülü böyle bir şey!
MAÇ HAKKINDA:
Maç, yine nispeten rallilerin uzamadığı, puanların 3-4 topta bittiği bir hızda geçti. Her iki oyuncu için de sayılar en çok servislerle bitirildi. Cilic sakatlığı nedeniyle servis-voleyi çok denemesine rağmen, filede de aldığından çok sayıyı verdi. Öte yandan Hırvat tenisçinin basit hata sayısı ise, neredeyse Federer’inkinin 3 misliydi. Doğrudan kazanılan puanlar, bu seviyede bir maç için çok alt seviyelerdeydi. Maçta tekrar seyretmek isteyeceğim puan adedi ise 6-7’yi geçmiyor. Cilic’in son anda ortaya çıkan sürpriz sakatlığı, aslında maçın taktik analizinin bile sağlıklı şekilde yapılmasına mani. Oyunun geneli, biraz kurşunu havaya sıkılmış 4. tur maçı ayarındaydı.
BİR WIMBLEDON DAHA BÖYLECE GEÇTİ...
2017 Wimbledon, tarihe sürprizleri ve beklenilmedik sakatlıkları ile geçti. Nefes kesici bir çok maça rağmen, yoğun maç trafiği nedeniyle belki 10 civarında erkek sporcu, maçları bırakmak zorunda kaldı. Cilic’in finaldeki durumu, maalesef bunun doğrudan yansımalarından biriydi. Ayrıca yarı finalin beklenen 4 seri başından yalnızca Federer’in o noktaya yükselebilmesi dikkat çekti. Kadınlarda durum daha vahimdi. İlk 4 seri başının hiçbiri yarı finale ulaşamadı! Final maçlarının tek yönlü geçmesi ve beklenen seviyelere çıkamaması, yine tek kadın ve tek erkeklerde ortak noktaydı.
Bir Wimbledon daha böyle geçti. Bakalım seneye, 2017’de SET VERMEDEN turnuayı kazanan Federer’i zorlayacak malum bugünkü tetikte bekleyen atmacalar dışında sürpriz yeni isimler çıkacak mı? Mesela Roger’ın Sampras’a attığı çelmeyi, önümüzdeki yıl kendisine atmak için çırpınan 19 yaşında bir Kolombiyalı, Avustralyalı veya Tunuslu isim var mı deli gibi çalışan? Gö-re-ce-ğiz...
Bedri Baykam


http://odatv.com/alisan-cumhurbaskani-erdogan-ile-gorusecek.-o-zaman-tarih-belirlenecek-2707171200.html"Alişan, Cumhurbaşkanı Erdoğan ile görüşecek. O zaman tarih belirlenecek"
Her şeyi Külliye'den beklemeyin derken...
Alişan geçen günlerde verdiği röportajda “Çok güzel, çok alımlı, çok seksi, herkesi dönüp baktıracak bir kadınla evlenmek istemezdim. Yanımdaki kadın daha normal olmalı. Öyle de oldu şükür” demişti. Alican sözlerine “Terliğimi de ayağıma getirecek” diye devam etmişti.
Habertürk gazetesi yazarı Esin Övet, köşesinde Alişan’ın nişanlısı Eda Erol’u aradığını belirterek Erol’un konuyla ilgili anlattıklarını yazdı. 
Eda Erol, Övet’in “Alişan’a terlik götürür müsün?” sorusuna “Tabii ki götürürüm. Enişteme götürüyorum. Evde birçok yardımcımız olmasına rağmen her zaman 'Bir şey içer misiniz, yer misiniz' diye sorarım. Terliklerini götürürüm. Bunlar beni eksiltmez. Ben annemden, büyüklerimden böyle gördüm” diye yanıt verdi.
“ALİŞAN ERDOĞAN İLE GÖRÜŞECEK O ZAMAN TARİH BELİRLENECEK”
Övet’in köşesinde yer alan bazı soru ve yanıtları şöyle:
“- Sence güzel bir kadın mısın?
Ben mi? Yani bilmiyorum ki. Güzellik göreceli bir şey. Kendimi çok güzel bulmuyorum, ama alımlı olduğumu söylüyorlar. Bana “Edalı, havalı” derler. Güzellik değişkendir, kime göre, neye göre.
- Düğün tarihi belli mi?
Alişan, Cumhurbaşkanı Erdoğan ile görüşecek. O zaman tarih belirlenecek. Ama kasım gibi düşünüyoruz.
- Peki sen artık çok konuşulmaya başladın. Ne durumdasın?
Sorma, özümden kopmak istemiyorum. Ben eskiden her türlü fotoğrafı koyardım Instagram’a, ama şimdi 'Öyle giyinme, böyle yapma' gibi yorumlar geliyor. Çok üzülüyorum. İnsanın namusu, duruşu kıyafetle belirlenmez ki. Benim güzel, huzurlu bir hayatım var. İlginin bana dönmesini istemiyorum.”
Odatv.com


http://odatv.com/harun-kolcakin-ardindan-kim-ne-dedi-2007171200.htmlHarun Kolçak'ın ardından kim ne dedi
İşte o paylaşımlar...
Usta sanatçı Harun Kolçak, hayatını kaybetti. Kötü haberi, Kolçak’a yakın isimlerden Yonca Evcimik sosyal medya hesabından duyurdu.
Yakalandığı prostat kanserini uzun bir tedavi sürecinin ardından yenen Harun Kolçak hastalığı nedeniyle 3 ayda 13 ameliyat geçirmişti.
Kolçak ölümünün ardından ünlü isimler birbiri ardında başsağlığı mesajlarını ve üzüntülerini paylaştı.
İşte o mesajlar:


http://odatv.com/netanyahunun-mikrofonu-acik-kalinca...-1907171200.htmlİsrail Başbakanı...
İsrail Başbakanı Benyamin Netanyahu, Budapeşte'de bölge ülkeleri liderleriyle yaptığı zirvede açık kalan mikrofonun azizliğine uğradı.
Netanyahu, bölge ülkeleri liderlerine İsrail'e yönelik 'çılgınca' tutumundan dolayı AB'yi şikayet ederken, Suriye'de Hizbullah'a ait konvoyları 'defalarca' vurduklarını da kabul etti.
Sputnik’in haberine göre İsrail Başbakanı Benyamin Netanyahu, Macaristan'ın başkenti Budapeşte'de katıldığı zirvede yanlışlıkla açık kalan mikrofonun aziziliğine uğradı.
Macaristan, Slovakya, Polonya ve Çekya başbakanlarına AB'nin daha yakın ilişkiler için Filistin-İsrail sorunun çözümünü şart koşmasındaki ısrarının 'çılgınca' olduğunu söyleyen Netanyahu, İsrail'in AB'nin mevcudiyeti ve bolluğu için elzem olduğunu savundu.
Netanyahu'nun ekibi bir süre sonra durumu fark edip birkaç dakika içinde yayını kapatsa da gazetecilerin İsrail Başbakanı'nın sözlerini duymasını engelleyemedi.
​'AB, İSRAİL'E SİYASİ ŞART ÖNE SÜREN TEK ÜLKELER BİRLİĞİ'
Görüşmede AB'nin Ortaklık Anlaşması için öncelikle İsrail-Filistin sorununun çözülmesindeki ısrarını eleştiren Netanyahu "AB dünyada İsrail'le ilişkiler için siyasi şart öne süren tek ülke birliği. İsrail her alanda teknoloji üretiyor. Tek' Kimse bunu yapmıyor. Bu çılgınlık. Gerçekten çılgınlık'" dedi.
'ÇİN SİYASİ KONULARI UMURSAMIYOR'
Sözlerini "Bu benim çıkarıma değil. AB'nin çıkarlarından bahsediyorum. Çin'le özel ilişkilerimiz var. Onlar umursamıyor. Siyasi konuları umursamıyor" diye konuştu.
'SUYU RAMALLAH'TAN MI ALACAĞIM'
Sözlerini "Hindistan Başbakanı Narendra Modi halkı için suya ihtiyacı olduğunu söyledi. Bunu nereden alacağım? Ramallah'dan mı? Hayır" şeklinde sürdüren Netanyahu, İsrail ineklerinin dünyadaki tüm ineklerden daha fazla süt ürettiğinden bahsetti.
'AB, İSRAİL'İN GÜVENLİĞİNE ZARAR VEREREK KENDİSİNİNKİNE DE ZARAR VERİYOR'
Orta Avrupa liderlerinden bu konuda yardım talep ederek " Bize ve Avrupa'ya AB Ortaklık Anlaşması'nı hızlandırmak içim yardım edin" diyen Netanyahu, "Burada mantık yok. AB, İsrail'in güvenliğine zarar vererek kendisininkine de zarar veriyor. AB çılgınca şart öne sürmeye çalışarak İsrail inovasyonu ile ilişkilerinin altını oyuyor ve böylece kendi gelişiminin de altını oyuyor" ifadelerini kullandı.
'AB, YAŞAYIP ZENGİNLEŞECEĞİNE Mİ YOKSA ACİZLEŞİP ORTADAN YOK OLACAĞINA MI KARAR VERMELİ'
Macaristan Başbakanı Viktor Orban'ın araya girerek " Sayın Netanyahu AB aslında daha da özgün. AB sadece dışarıda olan ülkelere değil, çoktan kendi içinde yer alan ülkelere de şartlar koşuyor" demesi üzerine Netanyahu "Bence AB yaşayıp zenginleşmek mi yoksa aciz hale düşüp ortadan kaybolmak mı istediğine karar vermeli. Siyaseten doğrucu olmayabilirim. Biliyorum bazılarınız şoke oldu. Bu bir şaka. Ama gerçek, gerçektir. Hem Avrupa'nın güvenliği hem de ekonomik geleceği açısından. Bu konuların ikisi de İsrail'e yönelik farklı bir siyaseti şart koşuyor" yanıtını verdi.
BREZİLYA'DA LİKUD PARTİ MERKEZİNDEKİNDEN DAHA FAZLA COŞKUYLA KARŞILANIRIM'
"Biz Avrupa kültürünün bir parçasıyız" diyen Netanyahu "Avrupa İsrail'de sona eriyor. İsrail'in doğusundan itibaren artık Avrupa yok. Dünyada İsrail'i destekleyen Hristiyanlardan daha büyük dostlarımız yok. Sadece Evanjelistler de değil. Brezilya'da Likud parti merkezindekinden daha fazla coşkuyla karşılanırım" sözlerini sarf etti.
'PUTİN'E HİZBULLAH'A SİLAH TRANSFERİNE ZARAR VERECEĞİMİZİ SÖYLEDİM'
Netanyahu 4 ülkenin başbakanı ile yaptığı görüşmede İsrail'in Suriye'de Hizbullah'a ait konvoyları vurduğunu da itiraf etti.
İsrail Başbakanı "Sadece Mısır'daki değil Golan Tepeleri'ndeki sınırı da kapattık. Orada duvar inşa ettik çünkü IŞİD'le sorun var ve İran orada bir terör cephesi açmaya çalışıyor. Putin'e (Rusya Devlet Başkanı Vladimir Putin) dedim ki 'Hizbullah'a silah transferini gördüğümüzde onlara zarar vereceğiz'. Ve bunu defalarca yaptık" dedi.
Lübnan merkezli Hizbullah, Suriye'de hükümet güçlerine destek veriyor.
 


http://odatv.com/gandinin-tuz-yuruyusu-1607171200.htmlSadık Usta yazdı...
Sene 1893... Güney Afrika
Koyu tenli, kısa boylu genç adam, bir İngiliz centilmeni olmanın verdiği güvenle trene binmiş ve sonra da koltuğuna kurulmuştu ki... Sakallı ve sarışın bir adamın yüzü belirdi kapıdan... Adamın kafasını kompartımanın kapısından içeri uzatmasıyla geri çekmesi bir olmuştu. Tiksintiyle oradan uzaklaşan adam bir iki dakika sonra kondüktörle birlikte kompartımanın kapısına dayanmıştı…
- Hey sen, ne arıyorsun burada?
- Bayım Pretoria’ya seyahat ediyorum...
- Kıçına tekmeyi yemeden defol git buradan... Haydi yallah arkadaki yük vagonuna.
- Affedersiniz bayım, bakın birinci sınıfta yolculuk edebileceğime dair bir biletim var.
- Nereden aldın o bileti, kim verdi sana o bileti?
- Londra’da avukatım ben, avukatlık bürom tabii ki.
- Hemen defolup gitmezsen arka vagona ilk durakta kıçına tekmeyi basıp aşağı atacağım seni...
İlk durakta bir polis tarafından tekme tokat aşağıya atılan genç adamın yere kapaklanmasıyla birlikte valiz ve çantaları da arkasından perona fırlatılmıştı...
Bu genç adam, yıllar sonra, dünyanın bütün denizlerine hakim olan, topraklarında güneş batmayan Büyük Britanya İmparatorluğu’na sadece korkmayı öğretmeyecek; aynı zamanda bütün ezilenlere ilham kaynağı da olacaktı. Bu genç adam Mohandas Karamcand Gandi, namı diğer Mahatma Gandi’ydi.
Irkçılığın vahşi şiddetiyle tanışan Gandi, bu olaydan otobiyografisinin bir bölümünde bahseder. Anlatılan bu hikaye Gandi’nin kalemin çıkmadır...
Pek çok kaynak, Gandi’yi büyük bir özgürlük savunucusu, sivil direnişin teorisyeni ve pratisyeni olarak tanımlar; bunlar doğrudur ama eksiktir. Hindistan’a bağımsızlığını kazandıran, emperyalist ülkelere titremeyi öğreten; yüzyıllar boyunca ezilmiş, horlanmış, aşağılanmış, yok sayılmış ve iliğine kadar sömürülmüş bir ulusa onurunu vermiş bir lider olması onu en iyi tanımlayan özellikleridir.
1869 yılında,  aristokrat sınıfına mensup bir ailenin çocuğu olarak Hindistan’da dünyaya gelen Gandi’nin isminin manası, “güzel kokan”, “mis gibi kokan” anlamındadır. Aile onu önce özel okullara sonra da hukuk alanında eğitim alsın diye Londra’ya gönderir.
19. yüzyılda Batı’da ırkçı teoriler pek revaçtadır... Gelişmekte olan kapitalist ülkeler, dünyayı dizginsiz bir şekilde sömürebilmek için ideolojik ve siyasi gerekçeler bulmaktadırlar. Irkçılık kuramı Batı’nın bütün toplumlarını etkisi altına almıştır. Koyu tenliler, Asyalılar, Hıristiyanlığın dışındaki diğer dinlere mensup insanlar eğitim ve konumları ne olursa olsun toplumsal hayattan dışlanmakla kalmıyor, aynı zamanda zulme de uğruyorlardı.
Genç Gandi de Güney Afrika’da bunu bizzat yaşayarak tecrübe edinmişti. Pretoria’da, sokağa çıktığı ilk andan itibaren beyazlarla aynı kaldırımı bile kullanamayacağını görmüştü. Güney Afrika’da Siyahi yerliler, Hintliler ve diğer Asyalı uluslara mensup insanların her hareketi, çalışması, seyahati özel izne tabiydi. Evlilikleri de yok hükmündeydi, çocukları “piç” sayılıyordu... Beyazların siyahlara ve koyu tenlilere yönelik eylemlerinin, yaralama ve öldürme olayları dahil, hiçbir cezai müeyyidesi yoktu.
GERÇEKLERE SARILMAK...
Siyasi açıdan deneyimsiz genç bir avukat olan Gandi, ırkçılığa karşı ilk direnişini Güney Afrika’da başlatır. İngiliz sömürge hükümetinin Güney Afrika’da yabancılara uyguladığı parmak izi verme zorunluluğunu protesto etmek, yani Hintlilerin sadece yurttaşlık haklarını değil, evliliklerini de yok sayan ırkçı yasaya karşı mücadele etmek için kollarını sıvar. Bütün ezilenlere ve mazlumlara ırkçı kibre, emperyalist yasalara, baskı ve sömürüye karşı etnik ve dini ayrım gözetmeden birleşmeleri için çağrı yapar. Güney Afrika’daki mücadelesi ona önemli bir deneyim kazandırır: bütün Hintliler; Hindular, Budistler ve Müslümanlar ancak birlikte mücadele ettiklerinde kazanabileceklerdir. Hatta emperyalizmin “böl ve yönet” siyasetini boşa çıkarmak için bir Hindu olmasına rağmen “Müslümanlar için ölmeye hazır olduğunu” ilan eder.
Gandi mücadelesinin taktiklerini de oluşturur: Haklı zemin, meşruiyet, sağlam irade, resmi kurumları boykot, şiddet içermeyen ama hasmının iradesini kıran kararlı duruş...
Gandi gittiği her yere direnişin ruhunu götürür, kazanma umudu aşılar. Kısa bir süre sonra da, hem devletin en çok hapse attığı siyasi mahkum olur hem de halkın her sorunda başvurduğu bir lider olarak ünlenir. En büyük destekçisi ise onun gibi aristokrat bir aileden gelen karısıdır.
Gandi, Pretoria’da direnişin başarısı için bir ilkenin vazgeçilmez olduğunu kavrayacaktır: Gerçeklik... Başarılı olmak isteyen herkes çıplak gerçekliği olduğu gibi görmeyi öğrenmelidir. Aksi takdirde başarı şansı yoktur. Gandi’ye göre “Gerçeklik, şiddet kullanmayı yadsır, çünkü insanoğlu, mutlak gerçekliği hiçbir zaman bütünüyle kavrayamayacağı için cezalandırmanın bir yöntemi olarak şiddeti de kullanmaya hak kazanmaz.” Enteresan bir bakış açısı...
Ayrıca direnişin dört ilkesini de şöyle açıklar: Kurumsal yönetimi tanımama... Sömürgeci bürokrasiyle çalışmama... Adalet sistemini, kışkırtıcı eylemlerle boşa çıkarma... Eğitim sistemini tümden reddetme...
Ona göre bunlar yeni değildir: “dünyaya yeni bir şey öğretmeye lüzum yok. Gerçeğe dayanmak, şiddet içermeyen barışçıl direniş, dağların varlığı kadar eskidir. Tek yaptığım her ikisini de en geniş kitlenin katılımını sağlayacak bir şekilde denemeye girişmiş olmamdır” diye ifade eder.
SİVİL DİRENİŞİN ÖYKÜSÜ
Gandi bu ilkelerin çok eski bir geçmişe sahip olduklarını söylerken haklıdır. Sivil itaatsizliğin tarihi, insanlık tarihi kadar eskidir.
Nedir sivil itaatsizlik? Yasalar nezdinde suçlu gözükmekle birlikte manevi anlamda haklı olmak ve yasanın iradesini yok saymak; yani hak’ yolunda olmak ve meşruluğu her şeyin üzerinde tutmak...
Sivil direnişin izini kadim Anadolu’nun bilgeliğinde, Antikçağ felsefesinde, Pitagoras’ın kozmopolitizminde, Diyojen’in sinik felsefesinde; Mısır’da ebelerin erkek bebekleri öldürmemesinde; Olimpos’un hakanı Zeus’un emrini çiğneyen Prometheus’un isyanında; devlet tarafından öldürülen kardeşini “defnederek” toplumsal ahlakı yücelten Antigone’nin direnişinde; Yunan kavimleri arasındaki Peloponnez Savaşı’nı durdurmak için silahların ve hazinenin bulunduğu tapınağı oturma eylemiyle saran Atinalı kadınların “savaşa dur!” haykırışlarında görüyoruz...
Roma’daki en ünlü sivil direniş ise kuşkusuz, aristokratların imtiyazlarına karşı direnen pleblerin kent hayatını felce uğratan sivil itaatsizlikleridir...
Modern tarihin en ünlü sivil direnişi ise Amerikalı filozof ve eylem adamı David Thoroau’nun eylemidir. 1845 yılında, ABD’nin köleliği kaldırmamasını ve ayrıca Meksika’ya karşı yürütülen saldırgan savaş politikasını protesto etmek için “kafa vergisini” ödemeyi reddeden Thoreau, ormanda bir kulübe inşa ederek kendisini toplumdan ve devletin kurumlarından soyutlar... Bu eylem modern tarihin en popüler sivil direnişi olarak ünlenir. Thoreau, eyleminin kuramsal gerekçesini “Devlete Karşı Sivil Direniş Görevi Üzerine” adlı eserinde ortaya koymuştu.
Gandi’ye göre sivil direnişin esası “adil olmayan yasalar bulmak ve bunları bilinçli olarak çiğneyerek uygulanamaz haline getirmektir. Bu yolla söz konusu yasaları koyanların haksız konumları da gözler önüne serilecektir.”
O birçok kez hapse atılmış, fakat hapisten çıktığı anda yeni bir eylemle polis teşkilatını ve ırkçı yönetimi çileden çıkarmayı başarmıştır. Gandi’nin en önemli özelliği, geniş halk yığınlarını seferber etmesidir; meşru ve haklı bir zeminde kalmak ve her daim eylemden basını haberdar etmek. Bu sayede hem eylemler kitleselleşiyor hem de basın sayesinde İngiliz yönetimi üzerinde baskı kuruluyordu.
Gandi, eylemlere aklının estiği gibi başlamaz. Onları bir kampanya halinde örgütler ve topluma mal etmeyi esas alır. Bu nedenle de, önce bu yasaları koyan Britanya Kralını ve Güney Afrikalı vekilleri bir mektupla uyarır sonra da hangi gün ve hangi koşullarda, hangi adil olmayan yasayı, hangi gerekçeyle çiğneyeceğini ilan eder. Böylece Gandi, politik eyleme yeni bir tarz getirir: Açık olmak. O eylemlerini gizli toplantılarda değil, aksine herkese açık ortamlarda planlar ve kapsamını da ilan eder.
Gandi, sadece sivil direniş eylemleri planlamaz; aynı zamanda, özel mülkiyetin bulunmadığı, doğayla uyumlu bir şekilde yaşayan topluluklar ve komünler de inşa eder. Nitekim eylemler, 1914 yılından itibaren ilk meyvelerini de vermeye başlar. Büyük Britanya, yabancı düşmanı yasaları ve ırkçı düzenlemeleri Hintliler açısından yürürlükten kaldırır.
BÜTÜN HİNTLİLERİ BİRLEŞTİRME ÜLKÜSÜ
Gandi, 1894 yılında kuruluşuna katıldığı Hindistan Ulusal Kongresi üzerinden birçok eylemin örgütlenmesini sağlamış; Hinduları ve Müslümanları ortak bir dava etrafında birleştirmişti. Artık Gandi’ye göre Güney Afrika’da yapılacak bir şey kalmamıştı... Bundan böyle mücadeleyi daha üst bir noktaya taşımalıydı; eylemleri daha güçlü bir şekilde hayata geçirmeli; özgürlük davasını büyük bir coğrafyada etkin kılmalıydı ki bu ancak Hindistan’da olabilirdi.
 “İngilizler Hintlilerin yardımına başvurmadan traş bile olamazlar” derdi Gandi. O İngilizleri, köklü ve uzun erimli bir mücadeleyle Hindistan’dan söküp atmaya karar vermişti. Şiddet kullanılmayacaktı... Bunu da sonradan dünya çapında ses getirecek olan ünlü Tuz Yürüyüşü’yle yapacaktı.
Ama önce o Hintlileri tanımalı onlar da Bapu’yu tanımalıydılar. Bapu, Hintlilerin ona taktığı bir lakaptı: Ulusun atası... Mahatma unvanı ise ona en derin anlamıyla layık görülmüştü: Yüce Ruh. Sanki Hegel, “Halk Tini”nin tarihsel görevinden bahsederken Gandi’nin rolüne işaret etmişti. İngiliz siyaset adamı Churchill ise onu küçümsemek için ona “Hint fakiri” derdi. Ancak hakikaten üzerindeki küçük bir bez parçasından başka bir şeye sahip olmayan o Hint fakiri, İngilizlerin bükülmez sanılan bileğini fena bükecekti...
Mahatma Gandi Hindistan’da en büyük desteği, Ulusal Kongre’nin lideri Gopal Krishna Gokhale’den görecekti. Gophale, Gandi’ye ülkeyi dolaşmasını, halkı tanımasını, şiddeti her açıdan reddetmesini, sistemin içine girerek onu sivil itaatsizlik eylemleriyle felç etmesini tavsiye edecekti. Bu tavsiyeler Gandi’ye çok uygundu, çünkü o da başarının ancak bu tarz eylemlerle mümkün olduğunun bilincindeydi. Gandi’ye göre Hindistan’da Britanya İmparatorluğu şiddetle dize getirilemezdi, ama sivil itaatsizlik eylemleriyle yıpratılabilir ve çökertilebilirdi.
Gandi’nin bir yürüyüşle birden bire başarı kazandığını düşününler fena halde yanılırlar. Gandi her eylemini önce küçük ölçekte planlar, bunu bir bölgede sınar, tecrübe kazanır ve sonra onu teorileştirirdi.
İki büyük eylem sömürge yönetiminin önünde sonunda kaybedeceğini ortaya koymuştu.
Bunlardan biri indigo diğeri de tuz eylemiydi.
1918... KAMPERAN VE KEDA
İngiliz yönetimi, Kamperan ve Keda bölgesindeki Hint köylülerini bitkisinden boya üretilen indigo üretimine zorluyordu. Son iki yıldır ürün verimli olmamıştı; ayrıca hem İngiliz toprak baronlarına kira ödemek hem de ürettiklerini İngiliz şirketlerine sabit bir fiyattan satmak zorundaydılar. Bu işlemin adaletsizliği ve akılsızlığı; sömürünün katmerli oluşu; mevcut durumun halkta yarattığı öfkenin görmezden gelinmesi, İngiliz yönetiminin ve kapitalistlerin gözünü bürüyen kâr hırsının onları nasıl bir çıkmaza soktuğunu bir kez daha gözler önüne seriyordu.
TARİH SANKİ TEKERRÜR EDİYORDU... YIL 1776...
1776 yılında patlak veren Amerikan Bağımsızlık mücadelesinin en önemli nedenlerinden biri, İngiliz hükümetinin dayattığı aşırı vergilerdi. Her “b***” yeni bir vergi bulan İngiliz yönetimi, en sonunda çay ürünlerine de vergi koyunca Amerikalılar da dayanacak hal kalmamıştı. Nitekim Philedelphia’daki “Çay Partisi”nde onlara günlerini göstermişlerdi. İngiliz parlamentosunda temsil edilmemelerini gerekçe gösteren Amerikalılar, “eğer parlamentoda temsil edilmiyorsak, vergi de vermiyoruz” demişlerdi, yani “No taxation without representation”.
Şimdi de Hintli köylüler buna benzer bir yönteme başvuruyorlardı. Eğer vergiler kaldırılmaz, toprak kiraları düşürülmez, istedikleri üretimi yapma hakkı tanınmazsa İngiliz yönetimiyle hiçbir alanda işbirliği yapmayacaklarını ilan etmişlerdi. Artık devlet kurumlarını takmayacaklardı, ki sloganları da hazırdı: “Non Cooperation”.
Direniş hızla bütün bölgeye yayılmıştı... Birçok eylemci katledilmiş; Gandi ve hareketin birçok önderi hapse atılmıştı... Ama sonunda... Sadece köylülerin talepleri kabul edilmedi; aynı zamanda, sel felaketi nedeniyle açlık sınırında yaşayan bölgedeki köylüler vergilerden de muaf tutuldular.
Gandi’nin başında olduğu ve teşvik ettiği her eylem mutlaka acil bir ihtiyaçtan kaynaklanıyordu, eylem ek koşullar içermeyen somut taleplere dayanıyor ve başarı kazandıktan sonra da hızla yeniden günlük hayata dönülüyordu.
Gandi’nin amacı kesindi: İngiliz yönetimini yıpratarak ülkeden söküp atmak; Hindu ve Müslüman demeden bütün Hindistan’ı birleştirmek. Onun için eylemleriyle hem emperyalist tahakkümü hedef alıyor hem de halkın kendi içinde bütünleşerek bir adım daha özgürleşmesini sağlıyordu.
Gandi, sivil itaatsizlik eylemlerini olaylara şiddetin bulaşmasından dolayı tam üç kez kesmek zorunda kalmıştı.
Otoritesinin dinlenmediğini gördüğünde aktif eylemi bırakarak kenara çekiliyordu. Ama boş da durmuyordu; ya kendisini teorik ve felsefi araştırmalara veriyor ya da toplumun aydınlanması için farklı yöntemlere başvuruyordu. Alkol ve uyuşturucu bağımlılığıyla mücadele ediyor; toplumsal kayıtsızlığa, kast imtiyazlarına, kadınlara yönelik şiddete, küçük yaştaki kız çocukların evlendirilmesine, kadınların örtünmeye zorlanmasına ve dulların yakılmasına karşı mücadeleyi örgütlüyordu. Bunların yanı sıra yerli malı tüketimini teşvik eden çabalara vurgu yapıyor, örnek yaratmak için de eşitlikçi komünlerin hangi temelde kurulması gerektiğini gösteren projeleri hayata geçiriyordu.
Ama Gandi sanki unutulmuştu... Sanki bir zamanlar ortalığı kasıp kavuran ruh çekip gitmişti...
KÜLLERİNDEN DOĞMAK
Son 6 yıldır inzivaya çekilmiş sade bir hayat yaşıyordu... Düş kuruyordu... İnsanların sömürülmediği, horlanmadığı; kast ve sınıf imtiyazlarının olmadığı; dini ve etnik farklılıkların hoşgörüyle karşılandığı; herkesin eşit ve kardeş olduğu; halkın refah ve mutluluk içinde yaşadığı özgür ve bağımsız bir ülke düşlüyordu...
Bu arada iç çatışmalar da yeniden yoğunlaşmıştı... Ulusal Kongre’nin dağılması bile söz konusuydu.  Herkes onun olaylara müdahale etmesini istiyordu; aksi takdirde, bütün emekler boşa gidecekti... Olaylar çığırından çıkmak üzereydi ki Gandi’nin beklediği fırsat yeniden eline geçti. İngiliz hükümeti 31 Aralık 1929’da Lahore’de göndere İngiliz bayrağı çekmeye karar vermişti. İşte şimdi buna etkin bir eylemle karşılık verilmeliydi... Nitekim Gandi bütün ülkeyi ayağa kaldıracak bir eylem planlamıştı... Ama önce Güney Afrika’dan tanıdığı Amerikalı bir dostunu, gazeteci Webb Miller’i yardıma çağırmalıydı. Projesini ilk ona açmıştı. Miller, bir savaş muhabiri olarak isim yapmıştı ve emperyalist politikalara da karşıydı.
Tuz, sıcak ülkelerde hayati önemdedir. İnsan bedeni ter kaybından dolayı aşırı tuz tüketir; bu nedenle de tuz vazgeçilmez bir ihtiyaç maddesidir. Pirinç tuzla pişirildiğinde lezzetli olur ve sıcak memleketlerde yiyecekler ancak tuzlanarak muhafaza edilebilir. Bunun bilincinde olan İngiliz yönetimi de tuz üretimini sadece İngiliz şirketlerine devretmişti. Gandi, bu durumu şok edici bir eylemle protesto edecekti... Mademki İngilizler göndere kendi bayraklarını çekeceklerdi, o halde ona denk düşen bir eylemle karşılık verilmeliydi.
26 Ocak’ta Ulusal Kongre Hindistan’ın bağımsızlığını ilan edecek ve ardından da bütün ülkede Hindistan bayrağı dalgalandıracaktı. Bu eylemi etkin kılmak için de Gandi, “Tuz Yürüyüşü”ne başlayacaktı.
DENİZE AKIN...
Gandi, 12 Mart tarihinde, 24 gün sürecek ve 400 km’lik bir yürüyüşün sonunda Umman Denizi’nin kıyısında son bulacak bir yürüyüş planlamıştı. Bu yürüyüşle Gandi, bütün ülkeyi seferber ederek toplumsal hayatı felç edecek ve Tuz Tekel Yasağını da çiğneyerek İngiliz hükümetinin otoritesini yerle bir edecekti. Nasıl ki bundan birkaç yıl önce herkesi İngiliz kumaşını boykot etmeye çağırmış ve herkesin kendi kumaşını kendisinin üretmesine teşvik etmişse, şimdi de herkesi kendi tuzunu kendisinin üretmesine teşvik ediyordu.
Hindistan Hintlilerindir! Gandi, bu sloganla  bundan böyle ne tuz yasasını tanıyacaklarını ne de vergi vereceklerini İngiltere’ye ilan ediyordu.
Amerikalı gazeteci Miller 15 bin km uçarak Hindistan’a gelmişti. Amacı Güney Afrika’dan tanıdığı ve saygı duyduğu Mahatma Gandi’ye destek vermekti. Tuz Yürüyüşü’nde Miller bir an olsun Gandi’nin yanı başından ayrılmamıştı. Miller, 1300 barışçıl eylemcinin 400 km’lik bir yürüyüşe nasıl başladıklarına ve milyonları ayağa kaldırdıklarına bizzat tanık olmuştu.
Yürüyüş iyi bir planlamayla hayata geçirilmişti. 1300 kişilik öncü bir grup polis barikatlarını yara yara yol açacaktı ama kendini savunmak için bile olsa hiç kimse elini dahi kaldırmayacaktı. “Gandi” filminden bildiğimiz o dramatik sahneyi düşünmeliyiz artık...
Bir grup yürüyüşçü ilerleyerek polis noktasına dayanır... Hiç kimse korunmak için bile ellerini kaldırmaz; yerlilerden oluşan polislerse şaşkın ve çaresizdirler... Ama emir kesindir... Başları demirle güçlendirilmiş sopalarla yürüyüşlerin başlarına vurmaya başlarlar. İlk manga yere yığılır ama kimse yerinden kımıldamaz. Ağır yaralıları kadınlar taşır sonra yeni bir grup daha polis barikatına dayanır. Aynı sahne tekrar ve tekrar eder...
Miller, gördüklerini bütün dünya basınına telgrafla ulaştırır. Özgün belgeden aktaralım: “Burada inanılmaz bir şey yaşanmaktadır. Stop. 18 yıldır gazeteciyim; 20’nin üzerinde ülkeden haberler geçtim; birçok iç savaş gördüm; dramatik savaş sahnelerine tanık oldum; isyanlar ve sokak çatışmalarını haberleştirdim ama böyle bir sahneye hayatımda hiç tanık olmadım. Stop... Gandi’nin adamları polis noktasına vardıklarında, içlerinden bir öncü grup ana gruptan ayrılarak derenin öbür yüzünde dikenli tellerle desteklenmiş polis barikatına dayanıyorlar. Stop... Bir emirle birlikte yürüyüşçülerin kafasına uçları demirlerle desteklenmiş Lathislerin (mızrak boyunda sopalar) nasıl indiğini buradan görebiliyorum. Stop... Bulunduğum noktada sopaların nasıl kafalarda patladığını ve kafatası kemiklerini kırdığını bile duyabiliyorum. Stop... Ama şuna bakın ki kimse düzenini bozmuyor. Stop... Yeni bir grup daha yürüyüşçülerden ayrılarak polis noktasına kadar yürüyor. Hep aynı sahne. Stop... Burada bir kapışma yok, burada bir savaş yok, burada bir kavga sahnesi yaşanmıyor. Kimse dövüşmüyor. Kimse elini dahi kaldırmıyor. İnanılmaz bir şey bu. Stop... Yürüyüşçüler polis noktasına kadar yürüyor ve kendilerini savunmadan barikatı aşmayı deniyorlar. Stop... Hastaneler tıklım tıklım ağır yaralılara doldu. Yürüyüşçüler pes etmedi ama polis en sonunda yoruldu ve barikatı açmak zorunda kaldı. Stop...”
Toplamda 1300 kişi yaralandı, bunlardan 300’ü ölümcül darbeler almıştı... Gandi yıllar sonra verdiği bir mülakatta, haberciliğiyle Miller’in Hindistan’ın bağımsızlığında tayin edici bir rol oynadığını vurgulayacaktı.
Yürüyüşe kadınlar özellikle destek vermişti... Miskin bir hayat süren milyonlar ayağa kalkmış ve denize yürümüştü... 60 bin kişi tutuklanmıştı... Ama Gandi 24 gün sonra Umman Denizi’nin kıyısına ulaşmayı başarmıştı...
Yürüyüşe katılan Dave Banushawkar gördüğünü şöyle anlatır: “Gandi denizin kenarına kadar yürüdü ve bir avuç tuzu eline alıp okşadıktan sonra havaya kaldırdı... Tuz taneleri parmaklarının arasından dökülmeye başladı. Bir heyecan dalgası yüz binlerce insanı sarmalayıp geçti. Zafer çığlıkları arasında Gandi şunları söyledi: ‘Hindistan’ın bağımsızlığı için hepimiz hayatımızı ortaya koymalıyız. Büyük Britanya ülkemizden defolup gitmelidir’... Gandi sadece bir el hareketiyle bizi bağımsızlığımıza daha da yakınlaştırmıştı.”
Bu eylem nedeniyle hapse atılan Gandi’nin iradesini kıramamışlardı. O, sadece onun gibi hapse atılan çok sevdiği ve yardımını gördüğü özel sekreterini değil, aynı zamanda sevgili karısını da kaybetmişti. Kendisi de ölümden dönmüştü ama o yurttaşlarına seslenmeye devam etmiş, onlardan tuz eylemini yılmadan devam ettirmelerini istemişti. Çağrısına milyonlar katılmıştı. Fakat İngiliz sömürge yönetimi buna yoğun bir saldırıyla yanıt vermişti...
Fakat sonunda... 1947 yılında Hindistan bağımsızlığına kavuşmuştu.
Bağımsızlıktan sonra da hiçbir resmi makam kabul etmeyen Gandi kızlarıyla birlikte yeniden komününe çekildi. Yöneticiler ve halk onu her gün ziyaret ediyordu; ta ki bir ziyaret esnasında fanatik bir Hintlinin kurşunlarıyla katledilene kadar.
Gandi özel mülkiyeti hep reddetti...
Öldüğünde ona ait köstekli bir saat ve gözlük vardı sadece...
Bedenine doladığı kumaşın ipliğini bile çıkrığında kendi eğirirdi...
Sadık Usta


http://odatv.com/akilsiz-cihat-2507171200.htmlAKP uçuruma yuvarlanıyor farkında değil
"AKP, müfredata 'cihat' koyuyor ama..."
Tespit)
Psikolojik harp, zihni ele geçirme operasyonudur.
Yani:
Düşünce, duygu ve davranışlarını planlı şekilde etkilemektir.
En akılcı savaş taktiği psikolojik harp'tir.
Başlayabilirim:
34 ülkede yapılan araştırmaya göre…
Türkiye, evrim teorisinin kabul görme oranı açısından yüzde 26 ile son sırada yer aldı.
Ülkemiz insanlarının yüzde 74'ü evrime inanmıyor!
Yazımın konusu bu değil…
Hayır. AKP'nin evrimi müfredattan çıkarması da değil.
Üzerinde durmak istediğim meselenin zamanlaması!
AKP durdu, durdu, durdu… Neden 2017-2018 öğretim yılında evrimi müfredattan çıkardı?
Neyi bekledi bunca yıl?
Ve, evrimi müfredattan çıkarırken ne yaptı:
Cihat'ı müfredata soktu!
Bir Batılı için bu ne anlama geliyor sizce? En çok korktukları sözcük, cihat!
Zamanlamaya bakar mısınız? Batı'nın gündeminde hemen her gün “Türkiye nereye savruluyor” sorusu varken…
Sistematik şekilde dört koldan Türkiye'ye saldırırlarken…
AKP iktidarı ne yapıyor:
Evrimi müfredattan çıkarıp IŞİD ile özdeşleşen “cihat”ı ders olarak okutuyor! İstediğiniz kadar, “cihat'ın gerçek anlamı özünde şudur” gibi cümleler kurun kimseyi ikna edemezsiniz.
Meselenin “zamanlaması” dediğim bu!
Evet. AKP ve itibarıyla Erdoğan, psikolojik savaşı bilmiyor.
Baksanıza…
Batı medyası hemen her gün Türkiye'de gazetecilerin cezaevine atılmasını, gazetelere baskı yapılmasını yazıyor-konuşuyor.
AKP ne yapıyor:
Cumhuriyet gazetesine operasyon düzenletip yazarlarını, avukatlarını hapse attırıyor.
Türkiye'nin en güçlü muhalif gazetesi Sözcü'ye baskı yapıp muhabirlerini zindana sokturuyor.
Yetmiyor:
İşine dönmek için eylem yapan öğretmenleri, akademisyenleri…
İnsan hakları savunucularını…
Bu yazıda haklı-haksız tartışması yapmak değil. Bu köşede bu konuda çok yazı yazdım.
Şimdi. AKP refleksinin “zamanlaması” üzerinde durmak istiyorum.
Batı'da -özellikle FETÖ lobisi sayesinde- Türkiye üzerinde ağır bir psikolojik savaş yürütülürken, AKP bile bile bu oyuna nasıl geliyor? Bu sorunun yanıtını bulmak istiyorum.
Öyle ya…
Cezaevindeki FETÖ müritlerinin gazeteci olmadıklarını dünyaya anlatmak gerekirken, muhalif Cumhuriyet ve Sözcü'ye operasyon düzenlemenin ne gereği var?
FETÖ itirafçısı polis müdürü ne diyor; “Odatv operasyonundan sonra Batı'ya Ergenekon-Balyoz'u anlatmakta çok zorlandık!”
Bu aşikar iken AKP iktidarının, FETÖ'yü haklı çıkarmak için Cumhuriyet ve Sözcü'ye operasyon yapmasının anlamı nedir?
Bunun sebebi beceriksizlik mi?
Demek… AKP, FETÖ'süz psikolojik savaş yapmayı bilmiyor!
Demek… AKP'nin psikolojik savaşı lehine çevirecek donanımlı kadrosu yok!
Baksanıza…
FETÖ'yü Batı'ya anlatamadığı gibi, yetmiyor yaptıklarıyla darbecilerin eline yığınla propaganda malzemesi veriyor.
Evet. Demek FETÖ'süz bunlar bir hiç'miş! Söyler misiniz; başka bir açıklaması var mı?
AKP'nin cahilliği-kabiliyetsiz olması sırıtmıyor mu artık?
AKP yüzünden FETÖ hızla gündemden düşüyor.
İLK ADIM
AKP uçuruma yuvarlanıyor farkında değil.
Dünya medyası “Erdoğan diktatör” diye yazarken…
Lanetle anılması gereken Fetullah Gülen ile sürekli röportaj yapıyor. “Mağdur adam” algısı yaratılıyor.
Bu sahte iki yüzlülüğün kuşkusuz nedenleri var.
Ama şu da var:
AKP iktidarı, FETÖ lobisinin Batı'da yaptığı propagandaya sürekli “malzeme” taşıyor. Önüne geleni hapse atarak FETÖ'yü bitireceğini sanıyor.
Zindana attığı kim? Sadece düşünce insanları değil. “İşadamı” diye esnafları hapse attırıyor. Ama. Bank Asya kurucusu işadamlarına dokunmuyor! Bürokrasinin “ağababaları” yerinde dururken küçük memuru hapsettiriyor.
Ne yazık ki… FETÖ mücadelesi “nitelik” değil “nicelik”sorunu haline getirildi. Oysa. Mesele, ne kadar kişiyi hapsettirdiğin değil, ne kadar kilit ismi ortaya çıkarabildiğindir. Örgütü böyle çökertirsin.
Ne yapıyorlar:
Hâlâ HERO tişörtlerinden subliminal mesaj çıkarma peşindeler. FETÖ ile mücadele gelip tişört paranoyasına dayandı! Ya da…
FETÖ ile mücadele tutukluların tek tip giyinmesine getirildi. Meğer, FETÖ bir tekstil sorunu imiş! Gelinen yere bakın. Yazık.
AKP, müfredata “cihat” koyuyor ama akılsız cihat olmayacağını kavrayamıyor!
AKP akıldışılıkları hemen bırakıp, FETÖ'ye karşı verilen mücadeleyi kazanmak için çok iyi psikolojik savaş vermelidir.


http://odatv.com/adil-oksuz-de-almanyada-mi-2407171200.htmlAdil Öksüz de Almanya'da mı
Devletin istihbaratında ne var
15 Temmuz darbe girişiminin kilit ismi, Fetullahçı Terör Örgütü’nün (FETÖ) Hava Kuvvetleri imamı olduğu belirtilen firari Adil Öksüz’ün, Almanya’da olabileceğine ilişkin resmi yazışmalar ilk kez ortaya çıktı.
Milliyet’ten Türker Karapınar’ın haberine göre; Öksüz, 15 Temmuz darbe girişiminin ardından 16 Temmuz’da Akıncı üssü yakınlarında jandarma kontrolü sırasında yakalandı. Gözaltına alınan Öksüz, ifadesinde, arsa bakmaya geldiğini söyledi.
Beraberindeki 100 darbe şüphelisinden 99’u tutuklanırken adli kontrol kararıyla tek serbest bırakılan Öksüz’ün, Hava Kuvvetleri imamı olduğu bilinmesine rağmen Ankara emniyetine götürülmeyip Sincan adliyesinde bırakıldığı, dosyasının soruşturma makamlarından gizlendiği, el konulması gereken GPS cihazı ve telefonunun iade edildiği anlaşıldı. Serbest bırakıldıktan sonra hakkında yakalama kararı çıkarılan Öksüz, 18 Temmuz’da Ankara’dan İstanbul’a uçakla gidip buradan Sakarya’ya geçti ve halen yakalanamadı.
FRANKFURT’TA OTELDE GÖRÜLDÜ
Öksüz’ün yurtdışına çıkıp çıkmadığı hala bilinmiyor. Ancak Milliyet’in ulaştığı belgelere göre Öksüz’ün Almanya’da olabileceği iddia edildi.
Adalet Bakanlığı Uluslararası Hukuk ve Dış İlişkiler Genel Müdürlüğü’nce, İstihbarat ve Terör Daire Başkanlıkları, MİT ve Ankara Cumhuriyet Başsavcılığı’na gönderilen 17 Şubat 2017 tarihli bir belgeye göre, 15 Şubat 2017’de Ukrayna’dan Almanya’ya gelen M.M. isimli bir işadamı, Frankfurt Başkonsolosluğu görevlileriyle temasa geçerek, FETÖ iltisaklı olduğunu bildiği bir yakınının eşi ve üç çocuğunu karşılamak için Frankfurt’ta Global Otel’e gittiğini, bu sırada Adil Öksüz’ü elinde bir bond çanta ile otelin içinde camekanlı bir bölmede gördüğünü, gördüğü kişinin Adil Öksüz olduğundan emin olduğunu söyledi.
Aynı belgede geçmiş dönemde AKP Frankfurt Başkonsolosluğu görev bölgesindeki Seçim Koordinasyon Merkezi’nin sorumlusu Sedat Kıymet’in de 16 Şubat’ta bir vesile ile görüştüğü Konsolos Özkan Durmaz’a benzer bir duyumu paylaştığı belirtildi.
ALMAN POLİSİNE BİLGİ VERİLDİ
5 Nisan 2017 tarihli bir başka belgeye göre ise, 30 Mart 2017’de Adalet Bakanlığı Uluslararası Hukuk Dış İlişkiler Genel Müdürlüğü’nü arayan T.E. isimli bir kişi, Almanya’nın Ausburg şehrinde yaşadığını, Ulm şehrinde FETÖ’nün sorumlularından olduğunu bildiği bir kişinin restoranına otomat makinesi tamiri için gittiği gün konuşmalardan Adil Öksüz’ün Ulm’e geldiğini, otel ayarlanmasından bahsettiğini duyduğunu, bilahare tren istasyonuna gidildiğini, Adil Öksüz’ü bizzat orada gördüğünü söylediğini belirtti. Belgeye göre T.E. isimli kişi, aynı gün Ulm’de bulunan İdlis Otel Bahnhof’ta otele kalabalık grupla gittiklerini, Adil Öksüz’ün adı geçen otelde birkaç hafta kaldığını, ancak bu süre içinde ve daha sonra görmediğini, Öksüz’ün geldiği bilgisini evvelce tanıdığı Alman İnterpol polislerine ilettiğini, Alman polislerine daha detaylı bilgiler verdiğini de kaydetti.
Odatv.com


http://odatv.com/sikayete-gittigim-herkes-fetocuydu-1907171200.html"Şikayete gittiğim herkes FETÖ'cüydü"
"Örgütü deşifre etmek amacıyla..."
Hava Kuvvetleri Komutanlığı’ndaki "mahrem imamlar" yapılanması soruşturmasında örgüt üyesi bir pilotun itirafları çetenin yapılanma boyutunu gözler önüne serdi. Kendi isteğiyle emniyete giderek itirafçı olan Hava Pilot Üsteğmen Cemil Selvi, kendisi ve arkadaşlarının himmet vermeyi kestiğinde jet pilotu yapılmadıklarını anlattı. Şikayet etmek istediğinde ise hemen hemen herkesin FETÖ’cü olduğunu gördüğünü söyledi.
Karar gazetesinden Hilal Öztürk'ün haberine göre, pilotların Hava Harp Okulu’ndan itibaren titizlikle elemeye tabi tutularak örgüt tarafından belirlendiği belirtilen iddianamede, örgütün onay vermediği kişilerin F-16 pilotu olamadıkları, son yıllarda savaş pilotu olan subayların büyük çoğunluğunun FETÖ üyesi oldukları belirtildi. İstisnai olarak örgüt üyesi olmamasına rağmen F16 pilotu olan subayların ise örgütün kendi kadrolarının yetersiz olması ya da bu subayların kişisel başarı ve ilişkileri nedeniyle engelleri aştığı vurgulandı.
İddianamede FETÖ üyesi bir pilotun çarpıcı itirafları da yer aldı. Hava Pilot Üsteğmen Cemil Selvi’nin anlattıkları FETÖ’nün pilotları nasıl yetiştirdiğini de ortaya koydu.
İşte Pilot Selvi'nin anlattıkları:
"Harp Okulu döneminde Muhammet İkbal Üzek isimli örgüt mensubu ile görüştüm. Harp Okulu’nun son dönemine kadar toplantılar samimi sohbet havasında geçerken, bir anda sohbetin yönü değişti. Daha sonra eve gelen tanımadığım bir şahıs, bize Hava Harp Okulu ile ilgili, çevremdeki okul arkadaşlarımla ilgili 'Kız arkadaşları var mı, sigara içerler mi' şeklinde sorular soruyorlardı. Ayda bir bu sohbetler devam etti. Daha sonra bu beni İsa Kulaç isimli bir örgüt mensubuna devretti. Okul bittikten sonra İzmir Çiğli 2.Ana Jet Üssü’nde pilot adayı olarak teğmen rütbesiyle göreve başladım. İzmir’de 3 ayrı örgüt üyesiyle irtibat halindeydim. Para istemeye başladılar. Maaşlarımızdan yüzde 15 kesinti yapıyorlardı. Biz de 1-2 ay sonra, vermek istemedik. Ancak, para vermeseydik görev yaptığımız Ana Jet Üssü’nde yıldırmalara maruz kalacağımızı biliyorduk. Nitekim cemaatle ters düşenlerin sınavları başarısız sayılıyordu.
17-25 Aralık sürecinden sonra, cemaati eleştirmemiz için bize karşı olan davranışlar sertleşmeye başladı. Baskıdan dolayı teğmen arkadaşım Mehmet Yaz psikolojik tedavi görmeye başladı. Örgütün kararlarına karşı çıkınca beni üstü kapalı askerlikten tardetmekle tehdit ediyorlardı. Ben bu oluşumdan yakamı kurtarmaya çalıştım, ancak bulunduğum askeriyenin yapısı yüzde 90 itibariyle cemaatin elindeydi. Kimi kime şikayet edeceğimi kara kara düşünüyordum. Ben örgüt yapısı için de 5/1’lik güvenilmeyen sınıf içerisinde olduğum için evimizde bulunan abileri sık değiştirmeye başladılar.”
"İYİ OLDUĞUM HALDE JET PİLOTU YAPMADILAR"
Üsteğmen Selvi şöyle devam etti: “Yaşadığım sürtüşmeden dolayı, jet eğitimini, notlarım iyi olmasına rağmen geçemedim. Ben baskıdan dolayı uçak pilotu olma hayalimden vazgeçip, yer sınıfına geçmek istedim. Ancak kurul kararı ile istemediğim halde, beni helikopter pilotluğu sınıfına geçirdiler. Helikopter pilotluğu, mesleki kariyerimde yükselmeye elverişli bir konum değildi. Çünkü mevkiinde yükselmek isteyenleri uçak pilotu olarak görevlendiriyorlardı. Ben de bu durumu hazmedemeyip kiraladığım evi kapattım, uğramaz oldum.”
"ÖRGÜTÜ DEŞİFRE ETMEK İÇİN İFADE VERDİM"
İzmir/Çiğli’den sonra 2016 yılında Konya 3.Ana Jet Üs Komutanlığı’na helikopter pilotu olarak atandığını ifade eden Selvi, “Konya’da benden sorumlu olan kişinin öğretim üyesi olduğunu öğrendiğim. Ahmet Erol isimli şahısla tanıştırarak yanımızdan ayrıldı. Erol yakındaki evine götürdü. Maddi desteğin sürmesi gerektiğini söyleyince, tartışıp evden ayrıldım. Kendisi de evden çıkarken, 'Benimle konuşmak istersen 2 Ağustos’ta burada buluşalım' dedi. Bir aylık iznimi kullanmak üzere memleketime gittim. O tarihten sonra Ahmet  Erol isimli şahısla bir daha görüşmedim. İzin sırasında da, malum darbe teşebbüsü oldu. İzin dönüşü, ortamın uygun olduğunu düşünerek, örgütü deşifre etmek amacıyla Konya KOM Şube Müdürlüğü’ne bilgi sahibi olarak ifade verdim” dedi.
Odatv.com


http://odatv.com/o-fotografin-analizini-bir-de-boyle-okuyun-1907171200.htmlO fotoğrafın analizini bir de böyle okuyun
11 rakamının sırrı...
FETÖ lideri Fetullah Gülen, 15 Temmuz darbe girişiminin yıldönümünde Amerikan Wall Street Journal gazetesine röportaj verdi.
Gülen’in röportajda yaptığı açıklamalardan çok, çektirdiği fotoğraflardaki mesajlar konuşuldu.
Seccadeye ayakkabıyla basan Gülen’in fotoğrafında en dikkat çeken ayrıntı ise fotoğrafın çekildiği odadaki televizyonda yazanlar oldu.
Televizyonda “Bizim için ümit oldunuz. Şimdilerde şölen var bahçelerde. Bahardan ses geliyor perde perde; Aceleci acele edip dursun, beklenen mutluluk biraz ilerde…” ifadeleri yer aldığı görüldü.
Özgür Koçularlı ise dünyaya servis edilen bu fotoğrafta yer alan işaretleri analizini yaptı.
İŞTE KARE KARE O FOTOĞRAFIN ANALİZİ:
15 Temmuz darbe girişiminin bir numaralı sanığı “fetö” lideri Fetthullah gülen geçtiğimiz günlerde Amerika’da bir gazeteye röportaj verdi, röportajdan çok, servis edilen fotoğraf konuşuldu. Şüphesiz ki fotoğrafta en çok göze çarpan detaylardan birisi mesaj içeriği bol olan şiir, tabi o şiirin tek başına ele alınması da eksik kalır, şiirle birlikte birden fazla noktaya dikkatleriniz çekmeye, fotoğraf üzerinde yer alan diğer detayları madde madde incelemeye çalışacağım.
1. STEREOTİP
Etimolojik olarak stereos (katı) ve typos (nitelik, tip) sözcüklerinden oluşan stereotip terimi, ilk kez 'kafamızdaki imajlar'a işaret etmek üzere Lippmann (1922) tarafından ortaya atılmıştır. Stereotip terimi, genel olarak diğer insanları içine yerleştirdiğimiz kategorileri ifade etmektedir. Bu çerçevede, stereotipler, diğer bir bireyi veya bireyler grubunu tanımlamak için kullandığımız basitleştirilmiş betimsel kategoriler olarak tanımlanabilir. Bu açıklamayı yaptıktan sonra dilerseniz fotoğrafta yer alan FETÖ’nün stereotipini çıkartalım.
Siyah ceket, yakası açık gömlek, gri pantolon, kahverengi kösele ayakkabı, sadece bu üç parça kıyafeti söylediğimiz zaman aklımıza gelenleri sıralamak gerekirse, kolej okul kıyafeti, resmi daire çalışanı, devlet memuru profillerini çağrıştırıyor, bu bağlamda verilmeye çalışan mesaj bu gurupları kapsıyor olabilir, henüz ortaya çıkartılamamış öğrenciler, tespit edilememiş memurlar gibi.
Bir diğer nokta ise yerde ki seccade, bu seccade de iki farklı durum söz konusu birincisi odada yer aldığı konum itibari ile ters serilmiş, ikincisi de Gülen seccadenin ortasında ayakkabıları ile duruyor. Yıllardır Amerika’da yaşayan Gülen bu noktada da Amerikancı mesaj sisteminden etkilenmiş olabilir. Beyaz Saray’da Oval Ofis’in zemininde bulunan halının üzerinde Amerika’nın sembolü olan Amerikan şahini figürü işlenmiştir, bu şahin figürünün başı, barış zamanında sağa, savaş zamanında sola bakacak şekilde değiştirildiği söylenir, seccadeyi ters yerleştirerek aynı tarzda bir mesaj veriyor olabilir.
2. DUVARDA Kİ HAT ÇALIŞMASI
Duvarda yer alan hat çalışması da göze çarpan detaylar arasında, mevcut çalışmada Bakara suresinin 137. ayeti işlenmiş, peki bu ayet ne diyor? Dilerseniz hemen ona bakalım.
Ömer Nasuhi Bilmen (2/BAKARA-137: İmdi onlar sizin imân ettiğiniz gibi imân ederlerse muhakkak hidâyete ermiş olurlar. Ve eğer iraz ederlerse şüphe yok ki onlar şikak (münazaa ve mücadele) içinde kalmış olurlar. O halde Cenâb-ı Hak onlara karşı, sana kifâyet edecektir ve O semîdir, alîmdir.)
Ömer Öngüt (2/BAKARA-137: Eğer onlar da sizin inandığınız gibi inanmış olsalar, doğru yolu bulmuş olurlar. Yüz çevirirlerse şüphesiz ki onlar ayrılık içindedirler. Onlara karşı Allah sana yetecektir. O işitendir, bilendir.)
İlk iki maddeyi kendi içinde birleştirecek olursak mevcut stereotipe giren guruba Bakara 137. Ayetle bir motivasyon mesajı vermeye çalışıyor olabilir ki ayet numarasını da aklımızda tutmakta fayda var, analizin devamında işimize yarayacak.
3. SAAT VE ŞİİR
Fotoğrafta en çok dikkat çekenlerden bir tanesi şüphesiz ki şiir ve şiirin düz anlamı, tam da bunu incelerken dikkatimi çeken nokta ekranın sağ köşesinde yer alan dijital saatin gösterdiği rakamlar oldu. Bu saat yerel saati gösteriyor ise o zaman kitaplığın üzerinde yer alan analog duvar saati ile çelişiyor demekti çünkü orada saat 15.55’i gösteriyor. Şayet mevcut ekranda yer alan şiir bir video oynatıcısından gösteriliyor ise bu sefer 00:11 rakamı tesadüf diyebiliriz ki tam da bu noktada tesadüf olmaktan çıkartan detaylar göze çarpıyor.
Mevcut şiirin analizi herkes için farklı mesajlar içeriyor olabilir, direkt görünen anlamından yola çıkarak bile ilk 2 maddeye eklenebilir fakat bu çok yüzeysel bir bakış olacağı için biraz daha derinlemesine incelediğimiz zaman tesadüf olmayan verilerle karşılaşıyoruz.
İlk olarak numerolojiyi kullanalım, ortaya çıkan sonuç fotoğrafta gördüğünüz gibi, dijital saatte yer alan “11” rakamını şiirde yer alan kelimeleri sayarak gittiğimiz zaman “geliyor” kelimesini işaret ediyor.
NE “GELİYOR”
Diyebilirsiniz ki “tesadüf olabilir” ben de öyle dedim ve tersten de 11 kelime saydım, evet bu sefer de “geliyor” kelimesine denk geldi, bu kadar da tesadüf olamaz.
Mevcut şiir ile iki farklı guruba da aynı mesajı veriyor olabilir, hatırlarsanız Bakara 137. ayetten bahsederken ayet numarasını bir kenara not edelim demiştim. Bakara 137. Ayet 1+3+7=11 “11” rakamı tesadüfen karşımıza çıkmıyor, sağlamasını yapmak için özenle yerleştirilmiş olabilir, peki 11 rakamı bir tek burada mı var? Tabi ki hayır! Şiirin yayınlandığı ekranın üzerinde yer alan (bkz:5) Taşimetri kadranı 71’i gösteriyor ki kadranın tam ters istikametinde de 60 rakamı mevcut, 71-60=? elimizde yine 11 rakamı var. Anlaşılan bu 11 rakamı karşımıza tesadüfen çıkmıyor. Sanırım 11 rakamı Amerika için oldukça özel bir rakam! Ki bu rakam numerolojide şeytanı temsil eder, 9 rakamı insanı, 10 rakamı Tanrı’yı temsil eder. Özellikle Amerika’da gerçekleşen 11 Eylül olaylarında 11 rakamının ne kadar çok ön plana çıkarıldığını biliyoruz, ezoterizmde, evengelistlerde hatta efsaneleşmiş örgütlerin hepsinde rakamların anlamı büyüktür.
4. ANALOG SAAT
Fotoğrafta iki farklı saatin olmasından yola çıkarak bir tanesinde gösterilen rakamın neler çağrıştırıyor olabileceğini değerlendirmiştik. Mevcut duvar saatini de incelemeden geçmek olmaz, analog saatte görünen zaman dilimine baktığımız zaman akrep 04’ün üzerinde iken Yelkovan da “11” rakamının üzerinde, karşımızda bir “11” daha, belki de bu rakamlarla bir tarih işaret ediliyor olabilir. Hemen hemen birçok yazım standartından yola çıkarak ilk iki basamağın “ay”ı temsil ettiğini düşünürsek 04/11 (Nisan ayının 11. Günü, aynı rakam tekrar karşımıza çıkıyor).
11 rakamının fotoğraf üzerinde karşımıza bu kadar sık çıkması numerolojiyi kullanmadan foto analizi gerçekleştirmeyi zorlaştırıyor, bir önceki paragrafta da belirttiğim gibi geçmişten günümüze bir çok konunun içine matematik ve rakamlar dahil olmuştur, değişime uğrayanların yanında değişime uğramayan sayılar bellidir bu da “9-İnsan, 10-Tanrı, 11-Şeytan”ı temsil eden rakamlardır, bu fotoğrafta 9 ve 10’un yer almadığını görebiliyoruz, sürekli görünen tek bir şey var.
 


http://odatv.com/fatih-terim-milli-takimi-birakti-2607171200.htmlVe Fatih Terim istifa etti
Çarpıcı iddia
Türkiye Futbol Federasyonu (TFF), Fatih Terim ile karşılıklı olarak yolların ayrıldığını açıkladı. 
TFF'nin internet sitesinden yapılan açıklamada, "Bir süredir kamuoyunda ve medyada gündem haline getirilmeye çalışılan bir takım futbol dışı konular, Türkiye Futbol Direktörü Fatih Terim ile Türkiye Futbol Federasyonu yönetimini yıpratma amacı taşıyan bir hal almıştır. Bir araya gelen taraflar, sürecin bundan sonraki kısmında yolları ayırmanın her iki taraf açısından daha sağlıklı olacağına kanaat getirmiştir. Gerek Türkiye'de gerek dünyada başarıları ile kendini kanıtlamış ve Türk futboluna büyük hizmetler vermiş olan değerli hocamıza teşekkür eder, bundan sonraki hayatında başarı ve mutluluklar dileriz" denildi.
TFF'nin aldığı diğer bir karar ise 'Futbol Direktörlüğü' konusu idi. Federasyon yetkilileri Fatih Terim konusunun dışında 'Futbol Direktörlüğü' konusunu da masaya yatırdı. Yapılan toplantının ardından 'Futbol Direktörlüğü' makamının kaldırılması kararı alındı.
GENÇLİK VE SPOR BAKANI BAK'TAN İLK AÇIKLAMA
Gençlik ve Spor Bakanı Osman Aşkın Bak, Türkiye Futbol Direktörü Fatih Terim'in görevinden ayrılmasıyla ilgili, "Fatih Terim hocamız zor zamanlarda heyecanlarıyla Türk futboluna katkılarda bulundu ama biliyorsunuz, bu bir bayrak yarışı. Türk futbolu yoluna devam edecek." dedi. 
Bakan Bak, 2017 İşitme Engelliler Olimpiyatları kapsamında Türkiye ile İran arasında oynanan voleybol maçını izlemek üzere geldiği Mustafa Dağıstanlı Spor Salonu önünde, gazetecilerin Terim'in görevinden ayrılmasıyla ilgili sorularını yanıtladı. 
Fatih Terim'in Türk sporuna ve Türk futboluna büyük hizmetler yapmış bir teknik adam olduğunu belirten Bak, şunları kaydetti:
 
"Hem futbolcu hem de teknik adam olarak önemli hizmetleri oldu. Futbol Federasyonu ile bir araya gelmişler, son gelişmeleri değerlendirmişler. Görüşmeler çerçevesinde böyle bir karar almışlar. Bu karar hayırlı uğurlu olsun. Fatih Terim hocamız zor zamanlarda heyecanlarıyla Türk futboluna katkılarda bulundu ama biliyorsunuz, bu bir bayrak yarışı. Türk futbolu yoluna devam edecek." 
GALATASARAY HİSSELERİ ZİRVEYİ GÖRDÜ
Fatih Terim'in Galatasaray'a geçeceği iddiaları hisselerin yükselmesine neden oldu. Açıklama öncesi 6,90 liradan işlem gören hisseler yüzde 2.3 artarak 7,06 lira ile gün içi zirvesini gördü. Borsa İstanbul'da Galatasaray hisseleri yüzde 1.5'in üzerinde artıda seyrediyor.
YERİNE KİM GEÇECEK
Hürriyet’in haberine göre; Fatih Terim'in görevini bırakmasının ardından, ay-yıldızlı takımın başına kimin geçeceği merak konusu oldu. Takımın başına tecrübeli ve Türk futbolunu iyi tanıyan bir ismi geçirmeyi planlayan TFF yönetiminin üç teknik adamın üzerine yoğunlaştığı öğrenildi.
Milli takıma 3 maçlık Şenol Güneş'e teklif götürüldüğü iddia ediliyor.
ALTERNATİFLER
Beşiktaş'ı üst üste 2 sezon şampiyon yapan Şenol Güneş, milli takımın başına geçirilmesi düşünülen adayların başında geliyor. Milli takım tarihinde Dünya Kupası'nda en büyük başarıyı elde eden Güneş, milli takım tecrübesi baz alındığında TFF'nin en çok istekli olduğu isimlerin başında geliyor.
Öte yandan Mustafa Denizli ve Mircea Lucescu'nun isimleri alternatif olarak zikrediliyor.
FİKRET ORMAN'DAN AÇIKLAMA
Beşiktaş Başkanı Fikret Orman, Şenol Güneş'in Fatih Terim'in yerine Milli Takım'ın başına geçeceği iddialarına yönelik açıklama yaptı. Orman tarafından yapılan açıklama şu şekilde:
"Şenol Güneş gibi kamuoyu tarafından da başarıları taktir edilen, 2002'de Dünya 3'üncüsü yaptığı Milli Takım için çözüm odağı görülen bir teknik direktöre sahip olduğumuz için mutluyuz. Ancak iki yıldır üstüste şampiyonluk yaşadığımız Şenol Güneş hocamızla bundan sonra da birlikte nice zaferler yaşamak düşüncesindeyiz.
Kamuoyunda Milli Takım için Şenol Güneş isminin ilk akla gelmesini anlaşılabilir buluyorum. Ancak Beşiktaş takımının, camiasını ve taraftarının huzurunu bozacak sanal bir gündemin oluşturulmasını da yanlış bulurum, karşı çıkarım.
Şenol Güneş, 'Olmayacak duaya amin demektir.' Beşiktaş olarak yeni sözleşme uzattığımız Şenol hocamızla ilgili tavrımız nettir. Beşiktaş'ın ne kadar başarılı olmasını istiyorsak, bir o kadar da A Milli Takım'ın başarılı olmasını ve 2018 Dünya Kupası'nda olmasını bütün kalbimizle arzu ederiz."
"TEKLİF GELMEDİ AMA GELECEKSE BİLE BANA DEĞİL BAŞKANA GELMELİDİR"
Öte yandan, Beşiktaş Teknik Direktörü Şenol Güneş, isminin A Milli Takım'la anılması ile ilgili olarak bir açıklama yaptı.
Bu akşam yapılan antrenman sonrası Başkan Fikret Orman ile birlikte Beşiktaş'ın Marbella kampını takip eden basın mensuplarıyla yemekte bir araya gelen Güneş, A Milli Takım ile ilgili kısa bir açıklama yaptı.
Güneş, ''Fatih hocanın ayrılmasına üzüldüm, ben de o göreve geldim, yalnız kaldım. Fatih hocaya teşekkür borçluyuz çok iyi işler yaptı. Bu karar Federasyon'un kararıdır. Beşiktaş teknik sorumlusu olarak hayırlı olmasını dilerim. Fatih hocayla her zaman görüşüyordum. Milli Takım için kendi şahsım adına konuşma yetkisine sahip değilim. O konu yönetimdedir. Böyle bir teklif gelmedi. Zaten gelecek olsa bile bana gelmesi doğru değildir, başkana gelmelidir. Ben Beşiktaş'ta çok mutluyum. Konratımı daha yeni uzattık. Benim zaten bir milli görevim var, o da Şampiyonlar Ligi'nde başarılı olmak'' diye konuştu.
Odatv.com


http://odatv.com/fetoye-bir-operasyon-duzenliyorum-2307171200.html"FETÖ'ye bir operasyon düzenliyorum"
"Bizim Allah'a müracatımızla..."
"Cübbeli Ahmet hoca" olarak bilinen Ahmet Mahmut Ünlü, "FETÖ'nün kahrı için operasyon" başlattığını iddia etti. Fethullah Gülen'i kastederek "Bu adama bir operasyon yapalım bunu başkası yapamıyor herhalde" diyen Ünlü, "Kandırma kabiliyeti var, milyonlar üzerinde bu herifin etkisi var" ifadelerini kullandı. 
Ünlü, kendisini dinleyenlerden ayın son Cumartesi günü sabah namazından sonra söylediği "bedduaları" 1479 defa okumalarını istedi ve "Belki Allahu teala temiz iş yapar" dedi. 
İşte Ünlü'nün "FETÖ operasyonu":


http://odatv.com/ruhat-mengiden-can-alici-soru-2307171200.htmlRuhat Mengi'den can alıcı soru: Bize mi yediriyorlar
Bize mi yediriyorlar...
Türkiye’den Rusya’ya 2017 rekoltesinden ihraç edilen ilk parti üzümlerde Akdeniz sineği larvası bulunduğunu ilan eden Rusya tarım ürünleri sıhhi denetim dairesi ‘Rosselhoznadzor’, 23 ton üzüm yükünün tamamının iade edildiğini duyurdu.
Bu kararın ardından iade edilen üzümlerin ne yapıldığı ise merak konusu. Bu konuya dikkat çeken Ruhat Mengi de sosyal medya adresinden yaşananlara tepki gösterdi.
“Bu meyvaları bize mi yediriyorlar?” diye soran Mengi, Twitter’dan yaptığı paylaşımdan, “Üzümde Akdeniz sineği larvası mı? Fransa’da ‘dimethoate’ maddesi var diye 2 yıldır kiraz ithalatı yapmıyor” ifadelerini kullandı.
İşte o paylaşım:


http://odatv.com/paralel-devletin-ne-kadar-parasi-devletin-oldu-1907171200.htmlParalel devletin ne kadar parası devletin oldu
Dudak uçuklatan servet...
MGK’ya sunulan FETÖ’yle Mücadele Raporu’na göre örgütün, finansal ayağına darbe vuruldu. 7.5 milyarı gayrimenkul, 41 milyar lirası şirket varlığı olmak üzere hainlerin toplam 48.5 milyarı devlete geçti. Yargı kararları kesinleştikçe, uluslararası alanda Türkiye’nin elinin güçleneceği iddia ediliyor. 
Sabah'tan Okan Müderrisoğlu'nun haberine göre, Milli Güvenlik Kurulu'nun (MGK) son toplantısında FETÖ başta olmak üzere terör örgütleri ile mücadele masaya yatırıldı. Kurula sunulan FETÖ Raporu'nda, mücadelede gelinen nokta kapsamlı olarak değerlendirildi.
FETÖ'nün gücünün kırılması sürecinde en fazla mesafe alınan alan olarak "finans" boyutu ön plana çıktı. FETÖ'ye ait 7.5 milyar liralık gayrimenkul, 41 milyar liralık şirket varlığı olmak üzere toplam 48 milyar liranın devlete geçtiği öğrenildi.
DUDAK UÇUKLATAN SERVET
FETÖ ile mücadelede kapsamında bugüne kadar örgütün 7.5 milyar liralık gayrimenkulüne el konuldu. Ayrıca, FETÖ ile bağlantılı 966 şirketin kayyuma devredilen aktif toplamı da 41 milyar lira olarak hesaplandı. Böylece toplamda, yaklaşık 15 milyar dolarlık varlığının FETÖ terör örgütü tarafından kullanılması önlendi.
TAKİP SIKLAŞACAK
MGK'daki değerlendirmede, FETÖ ile mücadelenin dış ayağı üzerinde de duruldu. FETÖ lobisinin faaliyetlerinin önlenmesi noktasında, özellikle darbe yargılamalarının sonuçlanmasının önemine işaret edildi. Kesinleşmiş yargı kararları, gerekçeleri ve eklerindeki belgelerin, uluslararası alanda FETÖ'nün etkisizleştirilmesi ve Gülen'in iade sürecini hızlandırabileceği sonucuna varıldı.
Bu aşamada ise Yargıtay'ın, Erzurum'daki FETÖ davasında, gerekçeli kararını açıklamış olması yeni bir aşama olarak görülüyor. Yargıtay, darbenin FETÖ tarafından tasarlanıp uygulandığını, ByLock'un örgütün gizli haberleşme kanalı olduğunu tüm yönleri ve gerekçeleri ile somut bir karara bağladı. Devam etmekte olan davaların önemli bölümünün yıl sonuna kadar sonuçlanmasının beklendiği, mahkemelerden çıkacak kararların tercümesi üzerinden, FETÖ'cüleri himaye eden ülkeler nezdinde diplomatik ve hukuki zeminde takiplerin sıkılaştırılması planlanıyor.
KAMUDA BÜYÜK TEMİZLİK
FETÖ ile yürütülen yoğun mücadele kapsamında kamuda büyük bir temizlik yapıldı. Bu güne kadar kamudan 111 bin 240 kişi ihraç edilirken, 33 bin 180 kişi açığa alınarak görevinden uzaklaştırıldı. Hain darbe girişiminin püskürtülmesinin ardından 168 bin 977 kişi hakkında hukuki işlem yapıldı. Soruşturmalar çerçevesinde gözaltına alınan 50 bin 344 kişi tutuklandı. 47 bin 136 kişi adli kontrol şartı ile serbest bırakıldı.
Halen 55 bin 495 kişi ise tutuksuz olarak yargılanıyor. 7 bin 605 şüpheli hakkında ise FETÖ üyeliğinden yakalama kararı bulunuyor.
NAKİT OLARAK YURTDIŞINA ÇIKARILDI
MGK'daki sunumlarda, FETÖ'nün en önemli gelir kaynağının Türkiye olduğu, esnaf ve işadamlarından sağlanan paraların yurtdışına transfer edildiği, bu musluğun kesildiği vurgulandı. FETÖ okulları için her bir ilde farklı iş ve meslek gruplarından, örgüte mensup isimler tarafından "himmet" tahsil edildiği ve genelde nakit olarak ülke dışına çıkarıldığı tespitine yer verildi.
Odatv.com


http://odatv.com/cicegi-burnunda-bakanin-oyle-tweetleri-ortaya-cikti-ki...-1907171200.htmlÇiçeği burnunda Bakan'ın öyle tweetleri ortaya çıktı ki...
Farkedilince hemen kapadı
Başbakan Binali Yıldırım bugün kabinede yapılan değişiklikleri açıkladı. O değişikliklerden bir tanesi de Çalışma ve Sosyal Güvenlik Bakanlığı’nda yapıldı. Mehmet Müezzinoğlu’nun yerine Çalışma ve Sosyal Güvenlik Bakanlığına Jülide Sarıeroğlu getirildi.
Bakan olduğu açıklanan Jülide Sarıeroğlu’nun sosyal medya hesabından daha önce yaptığı paylaşımlar dikkat çekti. Twitter’da eski paylaşımlarının dolaşması üzerine Sarıeroğlu Twitter hesabını kapattı.
12 Mayıs 2013 tarihinde yaptığı paylaşımda, Reyhanlı saldırısı sonrasında Halkevleri ve TKP’nin Antakya’daki yürüyüş haberini paylaşan Sarıeroğlu’nun mesajı şöyle:
Sarıeroğlu bir başka mesajında da FETÖ lideri Fethullah Gülen’e övgüleri yer alıyor.
Odatv.com


http://odatv.com/okurken-mideniz-kaldirmayabilir-2707171200.htmlOkurken mideniz kaldırmayabilir
12 yaşındaki kızının...
Pakistan'ın Pencap eyaletinin Multan bölgesindeki bir köyde meydana gelen olayda 16 yaşındaki bir kız çocuğuna, köy meclisinin kararıyla ağabeyi bir başka kıza tecavüz etti diye tecavüz edildi.
Köy meclisine 12 yaşındaki kızının tecavüz edildiği şikayetinde bulunan adama, köy meclisi adamın da, suçlunun 16 yaşındaki kız kardeşine tecavüz etmesini emretti.
Hindustan Times gazetesinin haberine göre, Multan polisi aralarında köy meclisi başkanının da bulunduğu 20 kişiyi tutukladı. Multan polis müdürü olayla ilgili olarak ‘‘Köy meclisine yansıtılan olayda, meclis oybirliğiyle sanığın kız kardeşine tecavüz edilmesine karar vermiş. Kızın ailesinin itirazlarını köy meclisi ‘adaletin ancak sanığın kız kardeşine de aynı şekilde tecavüz edilmesi ile yerine geleceğini’ söyleyerek ailenin itirazını reddetmiş’’ diye konuştu.
Odatv.com


http://odatv.com/motosikletli-polisler-icin-bu-onlem-alinsa-bircok-sehit-kurtulabilirdi-2407171200.htmlMotosikletli polisler için bu önlem alınsa birçok şehit kurtulabilirdi
Kaza anında hemen şişerek...
Geçtiğimiz cuma günü İstanbul Bayrampaşa’da “yunus” olarak bilinen motorize polis ekibinin kaza yapması sonucu bir polis olay yerinde, bir polis ise yapılan tüm müdahalelere rağmen kaldırıldığı hastanede şehit olmuştu.
Yaşanan bu olay ise ise akıllara motorize polislerin kazaya karşı ne kadar önlem aldığı sorusunu getirdi. Sıkça yaşanılan bu tür kazalarda, yalnızca motorlu polislerin değil, motor sürücülülerinin kaza durumuna karşı aldığı önlemlerin yeterliliği, bu konuda yapılan uyarılara rağmen uzun yıllardır tartışma konusu. Bunun yanı sıra dizlik, dirseklik, kask gibi koruyucu giysiler çoğu kazada hayat kurtarsa da her zaman yeterli olmayabiliyor.
MOTORCU CAN YELEKLERİ
Alınması gereken tüm bu önlemlerin yanı rısa dünyada uzun saatler motor üzerinde kalmak durumunda olan sürücüler herhangi bir kazaya karşı “motorcu can yelekleri” kullanıyor. Motorcular için üretilen bu can yelekleri hem hafif hem de hareket kabiliyetini kısıtlamıyor. 
Motor kullananlar için hayat kurtarıcı olan can yelekleri kaza anında hemen şişerek vücudun üst kısmını gelebilecek tüm darbelere karşı koruyor.
İşte "motorcu can yelekleri":


http://odatv.com/ataturkun-o-tarih-sorusuna-inalcik-ne-yanit-vermisti-2507171200.htmlAtatürk'ün o tarih sorusuna İnalcık ne yanıt vermişti
"Gayet tatlı konuşuyordu..."
Tarihçi Prof. Halil İnalcık, geçtiğimiz sene 25 Temmuz'da 100 yaşındayken hayatını kaybetmişti. 
İnalcık, TRT'de katıldığı bir programda henüz öğrencilik yıllarında Atatürk'le olan tanışmasını anlatmıştı. Atatürk'ün kendisine Ortadoğu ile ilgili sorduğu soruları ve kendisinin verdiği cevapları anlatan İnalcık, Atatürk'le ilgili olarak "Gayet tatlı konuşuyordu, küçük çocuğun karşısında onu korkutacak tavrı yoktu. Gayet mütebessim ve babacan şekilde yaklaşımı vardı" ifadelerini kullanıyor.
İşte ölümünün birinci yılında İnalcık'tan Atatürk anısı:
Odatv.com


http://odatv.com/chp-genel-baskan-yardimcisindan-olaganustu-kurultay-cagrisi-2607171200.htmlCHP genel başkan yardımcısından olağanüstü kurultay çağrısı
Sürpriz gelişme
CHP Genel Başkan Yardımcısı Erdal Aksünger, Adalet yürüyüşünü ve CHP'de Olağanüstü Kurultay'ı Yurt gazetesine değerlendirdi. Aksünger’in, "Olağanüstü bir Kurultay yapalım. Kongrelerimizi bir yıl erteleyelim" sözleri dikkat çekti.
CHP’nin çok başarılı bir ‘hayır kampanyası’ yürüttüğünü ve ardından adalet yürüyüşünü gerçekleştirdiğini söyleyen Erdal Aksünger, “Bu barışçıl yürüyüş toplumda çok ciddi bir karşılık buldu. Türkiye’nin en büyük mitingi olan Maltepe mitingindeki milyonlarca coşkulu insanın bizden beklentilerini görüyoruz zaten. Bu coşkunun parti içindeki tartışmalarla kapatılmaması, örtülmemesi lazım. Toplumda direniş cesaretini güçlendirmek lazım. Yasal, anayasal barışçıl demokratik direnişten bahsediyorum. İnsanların beklentisi de bu” diye konuştu.
Odatv.com


http://odatv.com/binali-yildirim-alman-sirketlerle-gorusecek-2707171200.htmlBinali Yıldırım Alman şirketlerle görüşecek
Çankaya Köşkü'nde...
Başbakan Binali Yıldırım, yarın sabah saat 10.00'da Çankaya Köşkü'nde, Alman yatırımcılarla görüşecek.
CNN Türk'te yer alan habere göre Yıldırım, Türkiye'de önemli yatırımları olan Alman şirketlerinin yöneticileriyle bir araya gelecek.
Yıldırım'ın şirket yöneticileriyle kahvaltıda bir araya geleceği ve görüşmenin basına kapalı gerçekleştirileceği öğrenildi. 
Odatv.com


http://odatv.com/can-yucelin-turbesi-nerede-2407171200.htmlBelediye isyan etti...
Datça Belediyesi’nin Twitter hesabından yapılan Can Yücel açıklaması sosyal medyanın gündeminde.
Datça’ya gelenlerin şair Can Yücel'in mezarı ile ilgili sordukları sorulara isyan eden belediye, “Eski Datça sokaklarında ‘Can Yücel'in türbesi nerde?’ diye soran misafirlerimiz, hiç olmazsa Google'dan Can Yücel kimdir diye bakınız” ifadelerini paylaştı.
Şaşıran takipçilerine bir tweet daha paylaşan belediyenin sosyal medya hesabı, bu ifadelerin devamında ise “Yok artık diyen arkadaşlar, Can Dündar'ın evini soran da az değil” diye Can Yücel’i, Can Dündar sananların da olduğunu aktardı.
İşte o paylaşımlar:


http://odatv.com/devletin-valisi-iste-boyle-karsilandi-2307171200.html"Devletin valisi" işte böyle karşılandı
FETÖ gitti İsmailağa geldi...
Yeni Sakarya Valisi İlhan Balkanlıoğlu, Valilik binasında İsmailağa cemaati üyeleri tarafından tekbirlerle karşılanarak makamına oturtuldu.
Halktv.com'da yer alan habere göre, İsmailağa cemaatiyle yakın ilişkide olan bürokratların yükselmesinin son örneği yeni atanan Sakarya Valisi İlhan Balkanlıoğlu oldu. Sakarya’nın yeni Valisi, cemaat müritleri tarafından karşılanarak makamına oturtulurken, cihada gidercesine tekbirlerle Valilik binasını inletti.
Vali Balkanlıoğlu makamına geldiğinde, 15 Temmuz darbe girişimi sırasında yaşananlardan bahsederek, “İyi püskürttünüz” ifadesini kullandıktan sonra, “Aranızda gazi olan var mı?” diye soruyor. Bir iki kişinin elini kaldırdığı görünüyor.
CEMAATCİ VALİ AFYON’DA TANINMIŞTI
Türkiye İlhan Balkanlıoğlu’nu, Afyon’da 2012 yılında askeri cephanelikte 25 askerin şehit olduğu patlamanın ardından kente gelen dönemin Genelkurmay Başkanı Org. Necdet Özel’e sucuk, kilim ve satranç takımı hediye etmesiyle tanımıştı. Türkiye’nin büyük acıya büründüğü olayda bu hediyelerin verilmesine yönelik eleştirilere Vali Balkanlıoğlu, “Reklamın iyisi, kötüsü olmaz” diyerek yanıt vermişti.
Valiyle ilgili tartışmalar Afyon’daki patlamanın ardından da devam etmişti.
"AKP HİÇ AKILLANMAYACAK"
Öte yandan, CHP Genel Başkan yardımcısı ve Malatya Milletvekili Veli Ağbaba, Twitter üzerinden yaptığı bir paylaşımda yaşananları "Sakarya Valisi tekbirlerle valiliğe giriyor. Sanki atamasını bir cemaat yapmış! FETÖ'yü temizle, İsmailağa'yı yerleştir AKP hiç akıllanmayacak" ifadeleriyle eleştirdi.
İşte valinin tekbirle geldiği o anlar:
Odatv.com


http://odatv.com/iliskiler-darmadagin-bir-hale-geldi-2007171200.html"Türkiye'ye çok sabrettik ilişkilere böyle devam edemeyiz"
Almanya'dan çok sert açıklama
Alman insan hakları aktivisti Peter Steudtner'in Türkiye'de tutuklanması iki NATO müttefiki Almanya ile Türkiye arasındaki ilişkilerde yeni bir gerginliğe yol açtı. Alman hükümetinde büyük rahatsızlık yaratan tutuklama sonrası Almanya Dışişleri Bakanı Sigmar Gabriel de tatilini yarına keserek Berlin'e geri döndü. 
DW Türkçe’de yer alan habere göre; Bakan Gabriel'in perşembe sabahı önce Bakanlıkta istişareler yapacağı belirtildi. Gabriel'in daha sonra da açıklama yapacağı tahmin ediliyor. Ancak Berlin'in Türkiye'ye karşı ne tür önlemler alması planladığı bilinmiyor.
Sosyal Demokrat Parti (SPD)'nin başbakan adayı Martin Schulz'e göre Gabriel Alman vatandaşlarına seyahat uyarısının seviyesi artırabilir.
Türkiye'nin Berlin'deki Büyükelçisi Ali Kemal Aydın, Alman aktivistin tutuklanmasının ardından istişarelerde bulunmak üzere Alman Dışişleri Bakanlığı'na çağrılmıştı. Alman hükümet sözcüsü Steffen Seibert de çarşamba günü yaptığı basın toplantısında "Son gelişmeler ışığında Türkiye'ye yönelik AB'nin mali yardımlarının gözden geçirilmesinin önemli olduğunu düşünüyoruz" demişti.
Steudtner'in hayat arkadaşı Alman basınına yaptığı açıklamalarda terör suçlamalarının "saçma" olduğunu belirtmişti.
GABRİEL'DEN AÇIKLAMA
Gabriel Büyükada'da tutuklanan Alman vatandaşlarıyla ilgili açıklamalarda bulundu. Gabriel, tutuklanan Alman vatandaşlarının Türkiye uzmanı olmadığını ve üstüne Türkiye'de kimseyle bağlantısının olmadığı söyledi. Gabriel Türkiye ile 'diyalog' çağrısı yaparken, iki ülke arasındaki gerilimin engellenmesinin öncelikleri olduğunu öne sürdü. 
Gabriel, Almanya'da yaşayan Türk vatandaşlarının toplumun önemli bir parçası olduğunu ifade etti. Gabriel, tutuklamaları Türkiye'deki 'muhalif sesleri' susturma çabası olarak yorumlarken, AB ülkeleriyle Türkiye'nin durumunu önümüzdeki hafta görüşeceklerini açıkladı.
“BÖYLE DEVAM EDEMEYİZ”
“Türkiye’yle ilişkilere böyle devam edemeyiz” diyen Almanya Dışişleri Bakanı Sigmar Gabriel, Alman Dışişleri Bakanlığı’nın Türkiye’ye seyahat yönergelerini yenilediğini açıkladı. Buna göre, Alman vatandaşlarına Türkiye’ye seyahat uyarısı yapıldı.
Gabriel, “Almanya’dan Türkiye’ye giden herkes için riskler var” dedi.
Gabriel, "Türkiye tehditlerini sürdürdüğü sürece Alman yatırımcılara Türkiye'ye yatırım yapın nasıl deriz?' ifadelerini kullandı.
Gabriel, bu ifadelerin Almanya Başbakanı Angela Merkel ile ortak görüşleri olduğunu da belirtti. 
“TANGO İÇİN İKİ KİŞİ GEREKİR”
Gabriel, “Türkiye’ye çok sabır gösterdik, tango yapmak için iki kişi gerekir” dedi.
MERKEL’DEN AÇIKLAMA
Almanya Başbakanı Angela Merkel, Dışişleri Bakanı Sigmar Gabriel’in Türkiye’ye yönelik açıklamalarına tam destek verdi.
Sözcüsü, Merkel’in söz konusu açıklamaların arkasından durduğunu ve Türkiye’ye karşı önlem almanın ‘gerekli ve kaçınılmaz hale geldiğini’ vurguladığını aktardı.
Gabriel Sosyal Demokrat Partili, Merkel ise Hristiyan Birlik lideri. İkilinin görüş birliğinde bulunması Türkiye’ye karşı tavrın geniş bir siyasi mutabakatı yansıttığını ortaya koyuyor.
BAKANLIK’TAN SEYAHAT UYARISI
Almanya Dışişleri Bakanlığı, Dışişleri Bakanı Gabriel'in açıklamasının hemen ardından Türkiye'ye gidecek olan Alman vatandaşları için bir seyahat uyarısı metni yayımladı. Türkiye'deki politik atmosferin giderek ısındığını, bu durumun kalabalık etkinliklere ve gösterilerin ortaya çıkmasına imkan vermediğini belirtti. Açıklamada, Alman vatandaşları kalabalık yerleden uzak durmaları konusunda uyarıldı. Seyahatleri boyunca seyahat şirketleri veya havayolu firmalarıyla temaslarını korumaları önerildi. 
AB'DEN İLK AÇIKLAMA
AB Türkiye Raportörü Kati Piri ise Twitter hesabı üzerinden yaptığı açıklamda "Türkiye ile Avrupa Birliği ilişkilerinin daha iyiye gitmesi, Türkiye hukuk ve insan hakları açısından ilerleme kaydetmedikçe imkansızdır" ifadesini kullandı.
CUMHURBAŞKANLIĞI'NDAN AÇIKLAMA
Cumhurbaşkanlığı Sözcüsü İbrahim Kalın konuyla ilgili yaptığı açıklamasında şu ifadeleri kullandı:
“Bu talihsiz açıklamaların Almanya'daki yaklaşan seçimlerle alakalı olduğunu düşünüyoruz. Almanya'da bu moda haline geldi. Türkiye karşıtlığının prim yaptığını görenler, kendilerince puan tıplamaya çalışıyorlar. Bence daha rasyonel düşünmeleri gerekiyor.
Bir çok masum vatandaşımıza casus muamelesi yapılıyor. Alman kanunlarına göre kurulan STK'lara karşı haksız uygulamalar yapılıyor. PKK ve FETÖ'nün Almanya yapılanmasını herkes biliyor. Biz bunu defalarca Alman makamlarının önüne koyduk. Son 10 yılda PKK örgütlemesinin nasıl genişlediğini kendileri söylüyorlar. FETÖ kaçkınlarının en çok gittiği yerlerden biri Almanya nasıl oluyor?
Türkiye'de yargı bağımsızlığına saygı duymuyorlar. Bu Türk yargısına karşı bir saygısızlıktır.
Bu Alman firmalarının kaygıları olduğuna dair açıklamaları şiddetle kınıyoruz. Merkel'le yaptığımız görüşmede Türkiye'deki Alman firmalarının güvenliğini teyit ettik. Türkiye'deki Alman yatırımcıların zihninde tereddüt oluşturmak kabul edilebilir değil. Böyle bir şey olmadığını bu firmalar da ifade ettiler. Siyasi saiklerle ekonomiyi bulandırmak doğru değil.
Türkiye'ye gelen Alman vatandaşları bizim misafirlerimizdir. Onların can, mal güvenliği bizim emanetimizdir. Ama burada yargı konusu olan kişiler, şaibeli faaliyetler içerisindedir. Bunlarla, Türkiye'ye turizm için gelen insanları aynı kefeye koymak siyasi sorumsuzluktur. Biz Almanya'yla iyi ilişkiler içinde olmak istiyoruz ancak bu karşılıklı olmalıdır. Avrupalılar Türkiye'nin güvenliğini kendi güvenlikleri olarak görürlerse daha doğru bir iş yapmış olurlar.”
“SİYASİ BİR PARANOYADIR”
Alman basınında gerilen Türkiye - Almanya ilişkileri ve Türkiye'de tutuklanan insan hakları aktivistlerine ilişkin yorumlar öne çıkıyor.
Frankfurter Allgemeine Zeitung gazetesi tutuklanan insan hakları aktivistleri ile ilgili şu satırlara yer verdi:
"Ankara'nın elçisi, biri Alman altı insan hakları aktivistinin tutuklanması nedeniyle Dışişlerine çağırıldı. Dışişleri Bakanı'nın tatilini yarıda kesip geri dönmesi ilk etapta dramatik görünüyor. Ancak durum ciddi ve şiddetlenmeye devam ediyor. Türk hükümeti söylem ve davranışlarında artık ölçü tanımıyor. Ülkeye seyahat eden Alman gazetecileri riske atmak, tutuklamak ve rehin almak... Alman şirketleri teröre destek vermekle suçlanıyor. Erdoğan kendisine tapanlarla ona uymayan diğerleri arasında tercih yapıyor. Ancak onları terörist ve darbecilerle bir görüyor. Bu siyasi bir paranoyadır."
“İDEOLOJİK BİR SAVAŞ”
Die Welt gazetesi Türkiye, Macaristan ve Polonya'daki yönetimlerin giderek totaliterleştiğini yazdı. Gazete ilgili haberinde şu ifadeleri kullandı:
"Türkiye, Macaristan ve Polonya'da soğuk bir iç savaş hakim. Her üç ülkede de seçim zaferi kazanan hükümetler totaliterliğe kayıyor. Toplumlarını kendi hakimiyetleri altına almak, kendi anlayışları doğrultusunda kültürel değişim yaratmak ve güçlerini pekiştirmek istiyorlar, yöntemleriyle hukuk devleti, güçler ayrılığı ve demokratik değerlere zarar veriyor olsalar da. Soğuk savaş gibi soğuk iç savaş da sadece bir siyasi güç mücadelesi değil ama aynı zamanda insanların zihniyetleri için yürütülen ideolojik bir savaş. Bu yüzden bu üç ülkede çok sert bir şekilde devam ettiriliyor ve sivil toplumun taşıyıcıları da bundan kurtulamıyor." 
“ERDOĞAN’IN İYİLEŞECEĞİNE YÖNELİK BİR BELİRTİ YOK”
General Anzeiger adlı gazetede de Erdoğan yönetiminin tutumunu şöyle irdeliyor:
"Maalesef Erdoğan'ın iyileşeceğine yönelik bir belirti yok. Belki de Erdoğan, Türkiye'de tutuklu bulunan Almanları, Almanya'nın başarısız olan darbe sonrası buraya gelen Türk subayları iade edeceği zamana kadar tutmayı hesaplıyor. Ancak iş hiçbir zaman o noktaya gelmeyecek. Erdoğan sadece güç ve sertliğin dilinden anlıyor. Buradaki problem şu ki; Avrupa Birliği, Türkiye ile katılım müzakerelerini ertelerse, Erdoğan'ın hedef alarak hitap ettiği milliyetçilik daha da destek kazanacak."
“İLİŞKİLER DARMADAĞIN BİR HALE GELMİŞ DURUMDA”
Stuttgarter Zeitung, Türkiye ve Almanya arasındaki dostluğun son gelişmeler yüzünden zarar gördüğüne işaret ediyor:
"Seneler içerisinde inşa edilen, hızlı bir şekilde yıkılıyor: Cumhurbaşkanı Recep Tayyip Erdoğan tarafından tırmandırılan Almanya ile Türkiye arasındaki siyasi ilişkiler darmadağın bir hale gelmiş durumda. Boğaziçi'ndeki ülkenin terörle mücadele ve göç konularında statejik öneminin farkında olan Alman hükümeti, geçtiğimiz aylarda işbirliği yapan bir tavırdan sözlü olarak cepheleşen bir tavıra doğru sürüklendi. Yeniden bir Alman vatandaşının şüpheli koşullarda tutuklanmasının ardından, Almanya kendisini öyle bir eşikte buldu ki sözleri eylemlerini takip etmesi gerekiyor."
Odatv.com


http://odatv.com/hakim-ve-savcilarin-hero-tartismasi-2607171200.htmlHakim ve savcıların “Hero” tartışması
İşte o yorumlar
Muğla'da FETÖ sanığı Gökhan Güçlü’nün darbe duruşmasına beyaz tişörtünün üzerinde 'kahraman' anlamına gelen İngilizce “Hero” yazısıyla gelmesi tartışma yarattı. Bu olayın ardından “Hero” yazılı tişört giyen kişilere yönelik gözaltılar yapılmıştı.
Cumhurbaşkanı Tayyip Erdoğan'ın Marmaris'te kaldığı otele saldırı düzenleyen askerlerin yargılandığı davada FETÖ sanığı Gökhan Güçlü’nün giydiği “Hero” yazılı tişört yargıyı da karıştırdı.
Yargı mensuplarının resmi sitesi adalet.org’ta “Hero” yazılı tişört giyilmesine yönelik yapılan adli işlemler tartışma konusu oldu.
“TEK SEBEBİ DE YARGININ AKIL ALMAZ HAREKETLERİ”
Hakim Özgür Kemal Kartal “Bu Hero olayı nedir bilen var mı.. Yani bazılarının karakola götürülmesinin ya da adli kontrol altına alınmasının tek sebebi Hero yazılı tişört mü başka delil de var mı? Başka delil var mı yani.. varsa eyvallah.. Dünyanın önünde Türk milletini bu kadar aşağı pozisyonlara getirmeye birkaç hakim savcının ne hakkı var. Turist gelmiyor , insanlar Türkiye'yi Afganistan’dan daha tehlikeli görüyor Avrupa’dan vs baktıklarında.. Tek sebebi de yargının akıl almaz hareketleri..” yorumunu yazarak tartışmayı başlattı.
“ARMUT GİBİ ALIP GETİRMEYECEKSİN”
Savcı Mustafa Bilgen ise “Darbe girişiminin tutuklu sanıklarından biri üzerinde ‘Hero’ yazan bu tişörtle mahkeme salonuna gelmişti. (Buna da nasıl izin verilir anlamak mümkün değil, jandarmanın hatası...)
Bu tişört artık bir simge... PKK bayrağından farksız... Kolluk kuvvetleri bu tarz ucuz oyunları algilayabilmeli, görebilmeli... Duruşmaya getirdiğin bir sanığın her şeyine dikkat edeceksin. Armut gibi alıp getirmeyeceksin. Diğer giyenler hakkında tabii titiz değerlendirme yapmak gerek... Birçok kişinin olaydan haberi yoktur. Bu olaydan sonra bu tişörtü giydiği için işlem yapılanların büyük çoğunluğu, belki de tamamı olaydan habersiz/bilgisiz olarak giydiler. Piyasada satılan bir üründü olaya kadar. Tişörtü üreten firma olaydan sonra üretimini durdurdu, ürünü toplattı” açıklamasında bulundu.
“GİYİNMEK İNSAN HAKKI”
Savcı İsmail Dalan da “Hero” tişörtü giyilmesine karşı çıkarak “Bu eylem meydan okumaktır. Amacı açıkça bellidir. Teröre destektir. Bu ucuz kahramanlığı yapanları iyi niyetli göremezsiniz. Eylem yapıldığı şartlara göre değerlendirilir” değerlendirmesini yaptı.
Hakim Uğur Duman “Hero” tişörtü giyinelere yönelik uygulanan adli işlemleri yanlış bulduğunu ifade ederek “Endişeye mahal yok. Giyinmek insan hakkı. Yazılı giysi moda. Duruşmaya çıkan hakim, savcı, kolluk, avukat ‘Real hero, has hero, öz hero, temmuz herosu, goverment hero, atletiko hero, vb vb yazan giysiler giyerler sorun çözülür. Ne kadar abartırsanız o kadar tanımış önemsemiş olursunuz. Feto ve onu iyi ya da kötü anlatanlardan, hayatımıza sokanlardan tiksinti geldi. Yeter artık,  işçinin, köylünün, esnafın hakkını adil ve hızlı alacak kanunlar üretin ve uygulayın” yorumunu yaptı
Caner Taşpınar


http://odatv.com/asmayalim-da-besleyelim-mi-demeye-ramak-kaldi-1807171200.html“Asmayalım da besleyelim mi” demeye ramak kaldı
Müyesser Yıldız yazdı...
Gündemimizde yine idam var.
“Yine” diyorum, çünkü 15 Temmuz darbe girişiminden sonra hemen her gün “idam” mesajı veren Erdoğan'ın bu konudaki söylemleri özellikle Trump görüşmesi ve Brüksel'deki NATO toplantısından sonra bıçak gibi kesilmişti.
15 Temmuz'un yıldönümünde Erdoğan'ın açıklamalarıyla birlikte tekrar idamı konuşmaya başladık.  
Niyet, 15 Temmuz ruhunu dinamik tutmak mı, yoksa Fetullah Gülen başta olmak üzere yurt dışındaki darbecilerin iade ihtimalini tümüyle ortadan kaldırmak mıdır bilinmez, ama idam cezası gerçekten geri getirildiği takdirde bunun geriye yönelik yürümeyeceğini önce hukuk, sonra herkes söylüyor. Herkesi geçtik, bizzat Başbakan Yardımcısı Tuğrul Türkeş, “İdamı getirseniz bile Öcalan’ı da Gülen’i de asamazsınız. Çünkü Magna Carta’dan beri cezalar geriye yürümez. Hem idamı getirmiş oluruz hem de infazını yapamayız. Ama idamı getirirsek, görüntümüz bozulur. Bizi hemen Avrupa Konseyi’nden ihraç ederler, NATO’dan çıkarırlar” demedi mi?
Ha Erdoğan, “Ne hukuk, ne NATO, ne Haçlı birliği AB ve Haçlı mahkemesi AİHM umurumda değil” diyerek, idam cezasını geriye doğru da yürütür, o başka!..   
Ki, zaten 15 Temmuz gecesi Şehitler Abidesi'nin açılış töreninde şunları söyledi:
“Geçenlerde GATA’yı ziyarete gittim, ayağı kopuk olanlar, kolu olmayanlar, başının yarısı kopmuş olanlar… Bütün bunlar ortada birer vakıa; biz hâlâ ‘acaba George ne der, Hans ne der’ bunu düşünüyoruz. ‘Avrupa Birliği’nde durum ne olur’; bunu düşünüyoruz. Yahu ne yaparsan yap, Avrupa Birliği’nin tavrı ortada. 54 yıl geçti, hâlâ bizimle bunlar dalga geçiyor.”
54 yıldır Türkiye'yle dalga geçenlere ne yapılacağı belli de, neyse!..
İDAM YÜZÜNDEN AB'NİN “KENAR MAHALLESİ”YDİK
Konumuz idam, buna devam edelim.
Ağustos 2002'de teröristbaşı için idam cezasını kaldırdığında, Erdoğan milletvekili değildi, ama Meclis'te AKP grubu vardı. AKP Grubu adına konuşan, halen de bu partide olan Mehmet Ali Şahin, “Avrupa Birliğine girme hedefi, siyasî partileri de aşmış; devletimizin, ülkemizin bir ulusal projesi haline gelmiştir. Nasıl ki, 15 üye ülke ve aday ülkeler, birtakım kriterleri kabul ederek girmişler ve aday olmuşlarsa, Türkiye de eğer Avrupa Birliğine girmek istiyorsa, bu kriterleri ülkesine taşımak durumundadır... Birçok kriter içerisinden bir tanesi de ölüm cezasının kaldırılmasıdır. Ölüm cezasının kaldırılmasını Parti olarak, Grup olarak biz de istiyoruz” dedi.
AKP'nin 53 milletvekili, idamın kaldırılmasına “evet” oyu verdi.
Meclis'teki görüşmelerden önce AB'ye “evet” diyenlerin başında geldiklerini belirtip, “Türkiye, artık AB'nin kenar mahallesi olmaktan kurtarılmalı. İdam cezası tamamen kalkmalı. Bunun için hükümete destek vermeye hazırız” diyen Genel Başkan Erdoğan, Meclis'teki oylamayı locadan izledikten sonra da şu açıklamayı yaptı:
“Bu, çok büyük bir başarıdır. Özellikle TBMM'yi takdir ediyorum, alkışlıyorum. 'Bu kadar kısa sürede olmaz, bu araya sıkıştırılmaz' diyenler cevabı aldılar.”
15 yıldan sonra yeniden “AB'nin kenar mahallesi” statüsüne talip olunması bir yana, idam cezası geri getirildikten sonra acaba PKK'nın başı Öcalan'ın idamı da gündeme alınacak mı?
“Adam hapiste. Ne suç işledi ki?” demeyin. Bir yandan devletle “müzakere” yaparken, öte yandan Suriye'deki PYD/YPG'yi örgütlediği, ayrıca “PKK ve FETÖ”nün işbirliği yaptığı ortaya çıkmadı mı?    
12 EYLÜL'DE İDAM EDİLENLERE KİM AĞLADI?
12 Eylül 2010 Anayasa referandumunu gidelim. Hani Fetullah Gülen'in, “İmkân olsa da mezardakiler de kalkıp oy kullansa” sözleriyle desteklediği, yargının “FETÖ”ye teslim edilmesini sağlayan referandum.  
Dönemin Başbakanı Recep Tayyip Erdoğan anayasa paketine destek isterken, 12 Eylül darbesini yapan Kenan Evren'den hesap sorulacağını anlatıp, Evren'in astırdığı Erdal Eren, Necdet Adalı, Mustafa Pehlivanoğlu için gözyaşı dökmüş ve “Tam 30 yıl sonra, yine bir 12 Eylül günü, gencecik ölümlerle, zamansız vedalarla, 17 yaşındaki çocukları yağlı urgana taşıyan zihniyetle hesaplaşacağız” demişti.
Erdal Eren'i anmışken, Kenan Evren'in o meşhur sözünü hatırlamamak olmaz. Şunu söylemişti:
“Şimdi ben, bunu yakaladıktan sonra mahkemeye vereceğim ve ondan sonra da idam etmeyeceğim, ömür boyu ona bakacağım. Bu vatan için kanını akıtan bu Mehmetçiklere silah çeken o haini ben senelerce besleyeceğim. Buna siz razı olur musunuz?” 
Bu sözlerin meali; “Asmayalım da besleyelim mi” idi.
Erdoğan'a dönelim;
3 gün önce “Bir İnsan Hakları İhlali Olarak 15 Temmuz” panelinde idam değil, ama kamudan ihraçları savunurken, şöyle konuştu:
“Sordukları, ‘Bu kadar kişi işlerinden edildi, bunların bundan sonra imkânları, ihtiyaçları nasıl karşılanacak?’ Gitsin özel sektörde çalışsın, bize ne, onu mu düşüneceğiz bir de? Gitsin özel sektörde çalışsın. Devlet mi besleyecek bunları? Devlet besledi, devlete ihanet ettiler bunlar. Zaten Türkiye’nin en önemli sorunlarından bir tanesi de 657’dir. Bu 657’nin de eğer bir mutabakat sağlanabilse, aynen Batıda olduğu gibi 657’nin memur-işçi ayrımı değil tamamıyla çalışanlar olarak değiştirilmesi lâzım.”
Devletin başı, kamudan ihraç edilenlere özel sektörde de iş verilmediğini, verilse bile sigortasının yapılmadığını, bu yüzden de en azından sağlık hizmetlerinden yararlanamadığını bilmiyor galiba... 
Darbe vesilesiyle kamudan ihraçlardan sonra 657 sayılı Devlet Memurları Kanunu'nun değiştirilmesi hedefinin de tesadüf değil, 10 yıllar önceki “kamuda reform” planının hayata geçirilmesi olduğunu belirtmekle yetinip, soralım: 
Daha yargılamalar sürerken, tüm sanıklar hakkında “idam fermanı” veren Erdoğan işi Evren gibi, “Asmayalım da besleyelim mi?” demeye vardırır mı ki?!.
Müyesser Yıldız 


http://odatv.com/depremin-ardindan-komsudan-uzucu-haberler-2107171200.htmlDepremin ardından komşudan üzücü haberler
Kos adasında da hissedildi...
Muğla’da Bodrum yakınlarında çok şiddetli deprem oldu. AFAD depremin büyüklüğünün 6.3 olduğunu açıkladı. İlk depremin ardından 5.1 ve 4.6 büyüklüğünde artçılar yaşandı.
Denizde gerçekleşen deprem Bodrum’un tam karşısındaki Yunanistan’ın Kos adasını da çok etkiledi.
Akdeniz'de meydana gelen deprem sonrası Kos adasında bulunan tarihi Defterdar Camisi minaresi yıkıldı. Kale Camisi de büyük zarar gördü. Yunanistan Güney Ege Eyaleti Valisi Yorgos Hacimarkos bir televizyona yaptığı açıklamada, deprem sonucu İstanköy Adası'nda ölen iki kişiden birinin 30 yaşında Türk diğerinin ise 20 yaşında bir İsveçli olduğunu söyledi.
Kos’a kurtarma birlikleri Atina'dan adaya gittiği bildirilirken, yaralı sayısı belli olmadığı aktarıldı. Bazı Twitter kullanıcıları sosyal medyada Kos adasına Türkiye’nin de yardım etmesi gerektiğini dile getirdi.
İşte adadan görüntüler:


http://odatv.com/urdunde-israil-buyukelciligine-saldiri-2307171200.htmlÜrdün'de İsrail Büyükelçiliği'ne saldırı
İsrail'li konsolos öldürüldü iddiası...
Ürdün Amman'daki İsrail Büyükelçiliğine saldırı düzenlendi. Ürdünlü olduğu belirtilen bir kişi İsrailli bir görevliye bıçakla saldırdı. Saldırının ardından güvenlik görevlileri saldırganın üzerine ateş açtı.
Açılan ateş sonucu yaralanan saldırganın daha sonra yaşamını yitirdiği belirtilirken, İsrailli görevlinin ise ağır yaralandığı aktarıldı. Öte yandan iddialar arasında konsolosluk çalışanlarından 2 kişi öldüğü de aktarılırken, öldürülen iki İsrailliden birinin İsrail'in Ürdün konsolosu olduğu belirtildi.
Emniyet güçlerinin olay yerini güvenlik kordonu altına aldığı ve bölgeye girişleri engellediği aktarıldı.
Perşembe günü Ürdün'de gerçekleştirilecek olan 'Kudüs' konulu zirve saldırı sonrası ertelendi.
İşte olay yerinden görüntüler:


http://odatv.com/odatv-bodrumdaki-depremde-gozden-kacan-detaya-dikkat-cekiyor-2107171200.htmlOdatv Bodrum'daki depremde gözden kaçan detaya dikkat çekiyor
Herkes Marmara depremini tetikler mi dedi ama...
Muğla’da dün gece Bodrum açıklarında Kos adasına yakın bir bölgede gerçekleşen deprem Türkiye’yi bir kez daha ayağa kaldırdı.
6.2 büyüklüğünde olduğu açıklanan depremin ardından tsunami uyarısı yapıldı. Depremin ardından denizin 30 santim yükseldiği belirlenirken bazı dükkanları su bastı. Bazı araçlar ise suyun gel git yaptığı sırada hasar gördü. Karaya oturan teknelerin alt bölümleri gel git nedeniyle zarar görürken vatandaşlar da büyük korku yaşadı.
Ancak bu depremin ayak sesleri bir süredir duyuluyordu. Deprem uzmanları Ege’deki fay hatlarının aşağı yönlü hareket ettiğini her zaman vurguluyorlardı.
Peki çabuk unuttuğumuz o depremler Bodrum’da yaşananların nasıl habercisi olmuştu…
İlk deprem Şubat ayında Çanakkale’de gerçekleşti. 5.5 büyüklüğündeki depremin ardından 16 dakikada 4’ten büyük 8 artçı deprem meydana gelmişti. 6 günde gerçekleşen artçı sayısı 749 olmuştu. Çanakkale’nin köylerindeki evler yıkılmış, vatandaşlar kış ortasında evsiz kalmıştı. Bu aslında Bodrum’a uzanan hareketliliğin ilk sinyaliydi.
Herkes Çanakkale depreminin, İstanbul’da yaşanması -artık herkes tarafından beklenen- büyük depremin tetikleyicisi olup olmayacağını konuşuyordu.
Ancak Çanakkale’de yaşananlardan 4 ay sonra Haziran’da İzmir 6.3 büyüklüğünde depremle sarsıldı. Afet ve Acil Durum Yönetimi Başkanlığı (AFAD) tarafından yapılan açıklamaya göre; depremin merkez üssü İzmir’in Karaburun ilçesiydi.
Yıkım ve can kaybı olmaması bu depremin de çabuk unutulmasına neden oldu.
Ancak dün gece saatler 01.32’yi gösterdiğinde küçük sarsıntılar halinde gelen deprem 6.2 büyüklüğüne kadar ulaştı. On binlerce kişi kendisini sokaklara attı, sokakları su bastı bu kez de sudan kaçışanlar yaralandı. Maddi hasar oluşan depremin ardından şimdi bu depremlerin sonuçlarının bilimsel olarak incelenmesi ve yeni depremlerin Türkiye’yi nasıl etkileyeceği soruları cevap bekliyor.
 


http://odatv.com/2-yil-once-kitabini-yazmisti-1907171200.htmlHERO’nun bilinmedik mesajını Odatv açıklıyor
"Hero" kelimesinin FETÖ içerisinde...
15 Temmuz'daki darbe girişimi sırasında, Cumhurbaşkanı Erdoğan'ın Marmaris'te kaldığı otele saldırı düzenleyen askerlerinden Gökhan Güçlü'nün, üzerinde "kahraman" anlamına gelen "hero" yazılı tişörtle duruşmaya gelmesi, gündemdeki sıcaklığını koruyor. 
Adalet Bakanlığı Ceza ve Tevkifevleri (CTE) Genel Müdürlüğü, tüm Ağır Ceza Cumhuriyet Başsavcılıkları’na genelge göndererek, FETÖ/PYD ve diğer terör örgütü mensubu tutukluların kamuoyunu ve davaları etkilemeye yönelik mesaj içerikli kıyafetlerinin toplatılmasını istemişti.
"HERO" NE ANLAMA GELİYOR
Yaşanan bu "hero" tartışması ise akıllara ilahiyatçı Nazif Ay tarafından hazırlanan "Mehdi Mesih - İlahi HerO" adlı kitabı getirdi. 
Kaynak Yayınları tarafından 2015 yılında yayımlanan kitapta Nazif Ay, İslam-Hristiyan dünyasında, çeşitli inanışlarda ve tarikatlardaki "mehdi-mesih" fikrine mercek tutuyor. 
"BİZCE MEHDİYET VELAYETİNİ TEMSİL EDEN TEK TOPLULUK..."
Kitapta, Fethullahçı Hamza Metiner'in Gülen'in "beklenen Mehdi" olduğuna ilişkin ifadeler kullandığı bir röportajı yer alıyor. Metiner, Gülen ile ilgili olarak "Bizce Mehdiyet velayetini şahsı manevi olarak temsil eden tek topluluk Sayın Fethullah Gülen Hoca Efendi'nin başını çektiği Gönüllüler Hareketi'dir" ifadelerini kullanıyor.
FETHULLAHÇILAR "2016'DA MEHDİ'NİN GELECEĞİNE" Mİ İNANIYORDU?
Kitapta yer alan bir diğer ayrıntı ise, İslam düşünürü İbni Arabi'nin Mehdi'nin gelişiyle ilgili söylemlerinin "ebced hesabına göre" 2016 yılını işaret etmesi: 
"İbni Arabi'ye göre, Hz. Muhammed, Mehdi dışında hiç kimse için "Hata etmeyecek" dememiştir. İbni Arabi, Mehdi'nin çıkışını şöyle anlatır: "'(Mehdi Batı'dan ortaya çıkar… 'Rahim'in 'mim'i tarihinde doğmuş olur. Lakin Kamer Tulu' ettiği (doğduğu) zamanda Talii (Yıldızı) Saadet burcundayken… 'Beni Asferi' helak edip İstanbul'a girecek… Ebced hesabına göre; Ra: 502, Ha: 606, Ye: 575, Mim: 333 değerine sahiptir. Bu değerleri toplarsanız 2016 değerini verir."
FETÖ'CÜLER KENDİ ARALARINDA "HERO" KELİMESİNİ KULLANIYORLAR MI
Söz konusu çalışmanın yazarı Nazif Ay, kitabının kapağında da yer alan "İlahi hero" ve "hero" kelimesinin örgüt içerisinde kullanımını Odatv'ye anlattı. 
Yazar Ay, şunları söyledi:
"İslam inancında kıyamet kopmadan önce bir 'kahramanın' gelmesi bekleniyor. Bütün İslami gruplarda, cemaatlerde ve tarikatlarda genel bir kabuldür. Fakat cemaatler içerisinde buna bazen şifrelemek maksadıyla 'kahraman' denir. Yani "mehdi" kelimesi söylenmez. Bu, dışarıda yönelik konuşmalarda ve halk tabakasına hitap edilirken kullanılır. Fakat daha hususi, daha özel toplantılarda kullanılan 'kahraman' ifadesine kimileri de 'hero' derler, hatta gülüşülür buna. Bu bilgi, ben kitapta haber verene kadar gizli bir cemaat bilgisiydi. Fakat ben 'ilahi hero' ifadesini kitabın üst tarafına özellikle taşımıştım, bunun bir gün mutlaka bir şekilde ortaya çıkacağını da biliyordum. 
Örneğin, Aksiyon dergisinde çok fazla işlenmişti Mesih'in inişi meselesi. Fethullah Gülen 'mesih'i de, 'mehdi'yi de, birçok şeyi kendisine bağlıyordu."
Odatv.com


http://odatv.com/bu-adamlari-belediye-baskani-yapmayin-2407171200.htmlBu adamları belediye başkanı yapmayın
Sözcü'den Kılıçdaroğlu'na uyarı:
Sözcü gazetesi başyazarı Rahmi Turan köşesinde CHP Genel Başkanı Kemal Kılıçdaroğlu’na seslendi.
“Yağmur gibi dert mesajları yağıyor!” diyen Turan yazısını şöyle sürdürdü:
“Vatandaş yana yakıla belediyeleri şikâyet ediyor.
Fakat bu şikâyetler AKP'li belediyelerden değil, ne yazık ki CHP'li belediyelerden…
Bazı yurttaşlar CHP'li belediyeleri “Halk düşmanı” ilân edecek kadar öfkeli!
Nedir bu kızgınlığın sebebi?
Yeni Emlâk Vergisi rakamları!
Son derece aşırı ve vatandaşı ezici!
Bilindiği gibi Emlâk Vergisi belediyeler tarafından dört yılda bir saptanan ve tahsil edilen bir servet vergisidir.
Arsa ve arazinin birim metrekare değeri belediyelerin takdir komisyonlarınca belirlenir, bu değerler esas alınarak emlâk vergisi hesaplanır.
Bu yıl 2018, 2019, 2020 ve 2021 yıllarında uygulanacak vergiler tespit ediliyor.
Ancak belirlenen rakamlar korkunç! Yüzde 700'e varan artışlar söz konusu…
En çok şikâyetin geldiği belediyeler ne yazık ki, CHP'li belediyeler!”
“BELEDİYE BAŞKANLARINI DÜZGÜN ADAMLARDAN SEÇİN”
Turan “Sayın Kılıçdaroğlu… Sen CHP'nin başısın ve maalesef halkını sevmeyen, halka kazık atmayı prensip edinen bu belediye başkanlarının aç gözlü davranışları seni yaralıyor, senin iyi niyetli, olağanüstü çabalarını yok ediyor!” dedikten sonra yazısını şöyle sürdürdü:
“Sayın Kılıçdaroğlu… CHP'li birçok belediyenin tespit ettiği (Başta Beşiktaş Belediyesi olmak üzere) bu aşırı Emlâk Vergisi oranlarının faturası CHP'ye kesilecek.
Bundan böyle Allah aşkına, lütfen belediye başkanlarını düzgün adamlardan seçin.
Halkını sevmeyen, insanlara yolunacak kaz gibi bakan adamları belediye başkanı yapmayın!
Bunun ağır faturası size çıkıyor ve seçimlerde yüzde 25 barajını aşamıyorsunuz!
İktidarla yaptığınız o müthiş mücadele bu nedenle güme gidiyor, oy sandığına yansımıyor.
Sonuçta CHP'ye olduğu gibi, memlekete de yazık oluyor!
Emlak Vergisi çileden çıkardı!
İşadamı Zühtü Yorgancı'dan bir telefon aldım.
Hali vakti yerinde olan Zühtü Bey de CHP'li belediyelerin tespit ettiği Emlâk Vergisi'nden şikâyetçi. Dedi ki:
‘Beşiktaş Etiler'de oturuyorum. Belediye 2018'de uygulanacak Emlâk Vergisi için arsa birim metrekare değerini akıl almaz ölçüde artırıp 30 bin liraya çıkarmış. Ne oluyor böyle? Adam mı soyuyorlar?
Dün Ceylan Bey'in ofisinde bir grup arkadaşla bu konuyu tartıştık. Hepsi de ‘Lânet olsun! Bundan sonra CHP'li bir belediyeye oy verirsem elim kırılsın!' dedi.
Bazıları da ‘Biz AKP'ye oy vermeyiz. AKP bizim dünya anlayışımıza ters bir parti ama CHP'den de umudumuzu kesmek üzereyiz. Bu nedenle yeni kurulacak merkez bir partiye oy verebiliriz.' dediler.
Durum ne yazık ki böyle… Umutsuz vatandaş yeni bir arayış içinde…’”
“BİZİ İNEK YERİNE KOYARAK SAĞMAYA ÇALIŞMASIDIR”
“Vatandaş sağmal inek mi?” diye soran Turan köşesini şöyle sonlandırdı:
“Adı Jojo Gonceer… İstanbul Alkent'te yaşıyor. Beşiktaş Belediyesi'nin Emlâk Vergisi artışından o da binlerce vatandaş gibi şikâyetçi… Alkent'teki bütün arkadaşlarının sözcülüğünü yaparak şöyle diyor:
“Arsa rayiç bedel artışının fahiş olduğu kesin. 7 bin küsur lira olan metrekare birim fiyatı akıl almaz bir artışla 16 bin liraya yükseltildi. Nedir bu insafsızlık?
Dava açacağız. Vatandaşı düşünen yok! Eski rayice dönülmeyeceği kesin. Ancak dava sonucunda sağlanacak fayda olsa olsa rayicin düşürülmesi olacaktır.
Esasta kabul edemediğimiz Beşiktaş Belediyesi'nin bizi sağmal inek yerine koyarak sağmaya çalışmasıdır.
Vatandaşı yolmak isteyen belediyecilerden bunun hesabının sorulması gerektiğini düşünüyorum. Onun da zamanı gelecek elbette.”
Odatv.com


http://odatv.com/nuriye-ve-semihe-destege-giden-avukatlari-polis-arabasinda-konustu-2307171200.htmlNuriye ve Semih'e desteğe giden avukatları polis arabasında konuştu
Her gün KHK'ya bakıyorlar...
Bugün bir grup, Ankara'da başlattıkları açlık grevinin ardından tutuklanan daha sonra ise açlık grevini cezaevinde sürdüren Nuriye Gülmen ve Semih Özakça'ya destek vermek istedi. Vatandaşlar bugün öğle saatlerinde Güvenpark'ta buluştu.
Polis toplananlara çok sert müdahale etti. Onlarca kişi gözaltına alındı. Gözaltına alınanlar arasında Gülmen ve Özkaça’nın avukatları Ebru Timtik de bulunuyordu. Gözaltı aracında bir video çeken Ebru Timtik, dikkat çeken ifadeler kullandı.
Sadece sokak başında bekledikleri için gözaltına alındıklarını söyleyen Timtik, polislere seslendi. “Önümüzde duran polisler bile her KHK’da atıldık mı diye listelere bakıyor” diyen Timtik, Gülmen ve Özakça için adalet istedi.
İşte o konuşma:


http://odatv.com/keske-yunan-galip-gelseydi-diyen-kadir-misirogluna-en-agir-yaniti-hangi-parti-lideri-verdi-2507171200.html"Keşke Yunan galip gelseydi" diyen Kadir Mısıroğlu'na en ağır yanıtı hangi parti lideri verdi
"15 yıldan bu yana bunların elindedir Türkiye..."
Halkın Kurtuluş Partisi (HKP) Genel Başkanı Nurullah Ankut, AKP'ye yakınlığıyla bilinen ve Cumhurbaşkanı Recep Tayyip Erdoğan'ın “hocam” dediği Kadir Mısıroğlu'nun "Keşke Yunan galip gelseydi" sözlerini sert ifadelerle eleştirdi.
Konuyla ilgili bir açıklama yayımlayan Ankut, " Daha önce de pek çok kez söylediğimiz gibi, bunlar 1950 sonrası ABD’nin uygulamaya koyduğu “Yeşil Kuşak Projesi”yle hızla gelişmişler, güçlendirilmişler ve iktidarlara getirilmişlerdir. Önlerindeki tüm bentler yıkılmış, efendileri olan emperyalistlerse her alanda desteklerini vermişlerdir bunlara. Bu sınıf ve temsilcileri, emperyalistlere uşaklık etmekten asla geri durmazlar. Her türlü ihaneti duraksamadan ederler. Yeter ki vurgunları sürsün, iktidarları devam etsin... Bunların karşılığında vermeyecekleri, satmayacakları hiçbir şey yoktur." ifadelerini kullandı. 
Ankut tarafından yayımlanan açıklama şu şekilde:
"Bunların tamamı vatan, millet, halk, Laik Cumhuriyet, Birinci Kuvayimilliye ve Mustafa Kemal düşmanıdır...
Bu düşmanlık, onların ruhlarına yerleşmiş, genlerine kodlanmıştır.
Asla düzelmezler ve iflah olmazlar.
Bunları ancak toprak ıslah edebilir!
Biri, üçü, beşi değil ha; tamamı aynıdır.
Tabiî bir diğer belirleyici özellikleri de hâyâsızca kamu malı hırsızlığı yapmalarıdır. Asla gözleri doymaz, iştahları kesilmez. Bu konuda da onları ancak toprak ıslah edebilir...
Kadir Mısıroğlu denen kaşar, Mustafa Kemal ve laiklik düşmanı kişinin şu söylediklerine, daha doğrusu hezeyanlarına bakar mısınız?
“Keşke Yunan galip gelseydi. Ne Hilafet yıkılırdı, ne Şeriat kaldırılırdı, ne Medrese lağvedilirdi, ne hocalar asılırdı, hiçbiri olmazdı.
“(...)
“Anayasaya laiklik konmasın” diyen adamı nasıl boykot ettiler, nasıl hakaretlerde bulundular görüyorsunuz. Bizim gavur, elin gavurundan daha şiddetlidir.”
Birinci Emperyalist Paylaşım Savaşı sonrasında, yurdun dört bir yanı işgal edilmiş, ne bağımsız vatan kalmış, ne namus, ne onur...
Batılı Emperyalistler istedikleri yere asker çıkarmakta ve oraları işgal etmektedirler.
Ülkenin maddi manevi tüm varlığına el konmuş. İstanbul’daki kukla Halife, emperyalist işgalci ordunun elinde bir oyuncaktan başka hiçbir şey değil. Onların hizmetkârı durumunda. Güneyden İtalyanlar, Güneydoğudan Fransızlar, Doğudan Ermeniler, Karadeniz’den Rumlar ve İngilizler, Batıdansa Yunan saldırmış ülkemize. Ve ülkeyi işgal altına almış.
Sevr Haritası meydanda...
Türklere bırakılan bölge, İç Anadolu’da küçücük bir bölümden oluşmakta. Onun da ne ordusu kalmış, ne maliyesi, ne ekonomisi... Hepsi emperyalist işgalcilerin elinde.
Terhis edilmeyen, yalnızca Doğuda Kazım Karabekir komutasındaki 15’inci Kolordu kalmıştır. Batılı Emperyalistlerin-İtilaf Devletlerinin savaş gemileri tarafından İzmir’e çıkarılan 160 bin kişilik Yunan Ordusu hızla ülkeyi kan dökerek, ırza geçerek işgale girişmiştir. Öyle ki; Ankara’nın burnunun dibindeki Polatlı’ya kadar gelip dayanmıştır. Kütahya-Eskişehir-Sakarya’dan Afyon Karahisar’a kadar Marmara ve Batı Anadolu’nun büyük bölümünü işgal etmiş, İç Anadolu’ya da yürümeye başlamıştır. Eğer durdurulmasaydı, Ankara’ya kadar gelecekti.
İşte bu ölüm kalım günlerinde, işte bu vatan ve namus günlerinde halkımız uyanmış, silaha sarılmış, Mustafa Kemal Paşa ve yoldaşı komutanlar emrinde bir Kurtuluş Savaşı başlatmıştır.
Mustafa Kemal, ünlü Nutuk’unun giriş bölümünde çok açık biçimde tasvir eder, o günün şartlarını.
Neredeyse Birinci Emperyalist Paylaşım Savaşı süresi kadar, yani 4 yıla yakın bir süre savaşarak vatanı kurtarabilmiştir halkımız.
Kadir Mısıroğlu ve benzeri satılmışlarsa, bu Kurtuluş Savaşı’na karşı çıkıyor işte. Onlar için ne vatanın bir değeri var, ne namusun, ne şerefin, ne bağımsız bir ülkenin...
Ne diyor?
Utanmıyor, arlanmıyor böyle bir şeyi söylerken. Kalmamış ki hiçbir insani duygu ve değer.
Aynı kategorideki bazı satılmışlar da der ki; “Keşke İngiliz’in sömürgesi olsaydık.”
Kadir Mısıroğlu, Cumhuriyet’in hocaları astırdığını iddia ediyor. Burada da büyük bir yalana baş vuruyor. Asılanlar, din adamı oldukları için değil, Mısıroğlu gibi Kuvayimilliye düşmanı ve işgalci emperyalistlerin yandaşı oldukları için asılmıştır. Yoksa Cumhuriyet hiçbir gerçek din adamını astırmamıştır.
Saygıdeğer arkadaşlar;
Bundan önce de defalarca söyledik: Bunlar aslında Ortaçağ’ın Ümmetçilik Konağını yaşamaktadırlar. Bunların sınıf temelini oluşturan Antika Vurguncu Tefeci-Bezirgân Sermaye Sınıfı, kayıtsız şartsız egemen sınıf olduğu o günlerin özlemi içindedir hep. Dolayısıyla da, ulusa ilişkin hiçbir değer taşımaz bunlar. Malum; Ortaçağ, Ümmetçilik çağıdır. Batı Hıristiyan Ümmetidir, Doğu’nun İslam Dünyası ise İslam Ümmetidir.
İşte bunları üreten, yaratan bu Antika Sömürücü Sermaye Sınıfı hep kendi dünya görüşüyle doktrine eder bunları. Bu sebepten, ulusa ve ulusal değerlere düşmandır bunlar. Ortaçağ’ın Ümmetçiliğini yaşasınlar da, Yunan’ın emrinde olsunlar, Yunan’ın sömürgesi olsunlar, Yunan’ın tecavüzüne uğrasın anaları, bacıları; hiç umurlarında olmaz.
Yukarıda da belirttiğimiz gibi, sadece birkaçının ya da bir bölümünün inanışı, görüşü değildir, Mısıroğlu’nun dile getirdiği hezeyanlar. Bütün dincileri, bütün Ortaçağcı şeriat özlemcilerini kapsar bu görüş. Başka türlü ifade edersek; hepsinin ortak kanaati ya da ideolojisidir bu. Siyesetçisinden Tefeci-Bezigânına, tarikat şeyhinden Kur’an Kursu ya da cami imamına kadar hepsi bu kanaattedir işte.
Kur’an Kurslarında, tarikat yurtlarında ve okullarında, İmam Hatiplerde hep bu görüş öğretilir genç insanlarımıza. İşte bu zehirli düşüncelerle uyuşturulur gençlerimizin beyinleri. Ve işte bu eğitimler sonunda o gençlerimiz vatan millet, halk düşmanı haline getirilir, laiklik ve Mustafa Kemal düşmanı haline getirilir. Tabiî böylece de çağın insanı olmaktan çıkarılır o gençler. Ortaçağ’dan fırlayıp gelmiş meczuplar olarak doldururlar kasabalarımızı, şehirlerimizi. Ve işte bunlar sayesinde Tayyipgiller, 15 yıldan bu yana bütün ihanetlerine, vurgunlarına ve katliamlarına rağmen iktidarlarını sürdürebilirler.
Bu Muaviye-Yezid Dininin afyonu; eroin, kokain kadar, hatta şu sıralar pek çok gencin canına mal olan bonzai kadar zararlıdır ve tahripkârdır. İnsanlıktan çıkarır bu eğitimler gençlerimizi. Onları aynı zamanda his yoksunu robotlar haline getirir. Ne vicdan kalır, ne merhamet, ne acıma duygusu... Canavarlaştırılır adeta, o yılan yuvalarından geçen insanlar.
Bunların bir diğer özelliği de, yukarıda belirttiğimiz gibi, doymaz bir iştahla kamu malı aşırmalarıdır, hırsızlığıdır. Bu özellik de, temsilcisi oldukları Tefeci-Bezirgân Sermaye Sınıfının bir karakteristiğidir. O sınıf, üretimle ilgilenmez. Üreticilerle tüketiciler arasında aracılık eder, bezirgânlık yapar. Yok fiyatına üreticiden alır, fahiş fiyatla tüketiciye satar. Ayrıca da hem üreticileri hem tüketicileri borçlandırarak onlardan korkunç faiz alır. Yani tefecilik yapar.
Bu arada da durup dinlenmeden, kitabına uydurup kamu mallarını hırsızlar, zimmetine geçirir, küp doldurur...
İşte bu sebepten, bunların fetvacısı Hayrettin Karaman ne diyor?
“Yolsuzluk hırsızlık değildir.”
Meşrulaştırıyor yani kamu malı aşırıcılığını, her türden yolsuzluğu...
Daha önce de söz etmiştik, Kadir Mısıroğlu denen kaşar Ortaçağcı, Almanya’ya kaçıyor bir dönem. Orada Suudi Prenslerle anlaşarak petrol yolsuzluğu yapmak istiyor. Bu aracılık edecek, Suudi Prens normal piyasa fiyatının çok altında petrol pazarlaması yapacak, Mısıroğlu’nun aracılık ettiği şirket de o petrolü alıp piyasa fiyatından satarak milyonlarca dolar vurgun vuracak. Mısıroğlu’nun payına düşecek olan ise, kendi ifadesiyle, üç senelik mukavele karşılığında 6 ayda bir 54 milyon dolarmış. Yani toplamda tam 324 milyon dolarmış. İsterseniz, kendi kitabından, kendi ağzından aktaralım, planladıkları namussuzca vurgunu:
***
B- BİRİNCİ ALMANYA İKAMETİM
Bütün bu araştırmaların sebebi, bu sırada Almanya’ya yerleşmeyi düşünmüş olmamdı. Bununsa sebebi gayet basitti. Orada 1978 yılında “Sebil” Dergimizin bir şubesini açmıştık. Buna istinaden de oturma hakkı elde etmiştim. Çoluk çocuğumu getirtip Almanya’da oturabileceğimi ümid ediyordum. Lakin biraz aşağıda izah edileceği üzere bu mümkün olmadı. Almanlar benim oturmamı kabul ediyor, çoluk çocuğumun ise üç ay zarfında Almanya’yı terk etmesini şart koşuyorlardı. Bu keyfiyet henüz belli olmadığı günlerde geçim için birçok düşünceler aklıma geliyordu ki, bunlar hep Almanya’da ikamet esasına dayanıyordu. Bu inşaat işi de onlardan biriydi. Lakin bu uzun vadeli iş, Almanların zikri geçen engeli çıkarmaları sebebiyle başlamadan bitmiş oldu. Ancak bu arada başka ticari teşebbüsler de oldu ki; bunların en ehemmiyetlisi Suud Kral Ailesi’yle irtibata geçilerek OPEK fiyatının altında bir fiyatla petrol satmaktı. Gerçekten ticaretin “cehd”den ziyade bir “baht” işi olduğunu inkarı gayr-ı kaabil bir surette ortaya koyan bu petrol pazarlama faaliyeti hayatımda hiç unutamayacağım bir macera olmuştu.
a- Petrol Macerası
Cenevre’den Frankfurt’a döndükten sonra, inşaat mevzuunda ne yapabileceğim hususunda araştırmalara koyuldum; bazı Türk ve Alman firmaları ile görüştüm. Fakat işe başlamadan önce İsviçre’nin Zürih Şehri’nden bir telefon geldi. Beni arayan İstanbul’dan tanıdığım Halid Abdullahoğlu idi. Bu arkadaş yurtdışına kaçabilmemde emeği sebkat etmiş (geçmiş) olan Asım Mâilmâil isimli avukat arkadaşımızın eniştesiydi. Önce Suudi Arabistan’a gitmiş orada bir iş yapmaya muvaffak olamamış ve Avrupa’ya dönmüştü. Kendisi:
“- Un ambarına düştük, fakat unlanmadan dışarı çıktık!..” diyerek oradan muvaffakiyetsiz dönüşünü hulasa ediyordu.
İsviçre’de benim en aziz dostlarımdan Aslan Tok Hocaefendi’nin yanında kalıyor ve Almanya’ya intikal etmek istiyordu.
Talebi üzerine İsviçre’ye gidip O’nu Frankfurt’a getirdim. O zamanlar Türkler için İsviçre vizesizdi. Bundan dolayı ancak oraya kadar gelebilmişti. Almanlar ise, Alman plakalı arabalara gümrüklerde pek bakmazlardı. Hâlid Abdullahoğlu’nun da bu seyahatleri ciddi bir iş yapmak arzusundan doğduğu için, ne yapacağımızı birlikte düşünmeye başladık. Onun Cidde’de teşrik-i mesai ettiği “Celesi” isimli şirketi vardı. Onlara Suudi Arabistan’ın ihtiyacı olan bazı malları gönderebileceğimiz düşüncesiyle büroya bir teleks aldık. O zamanlar henüz faks icad edilmemişti. Teleksle mesajı daktiloda yazar gibi yazıyordunuz, aynı anda muhatab makina da otomatik olarak bu yazıyı tekrarlayıp kağıda geçiriyordu. Bu suretle birkaç ay muhabere ettik. Orada bir Türk arkadaş çalışıyordu: Ebuzer Bozkurt. Bu arkadaş, Güneydoğu Anadolu’lu idi. Uzun zamandır Cidde’de yaşıyordu. Değerli bir hocaefendi olmasına rağmen ahlâken adeta araplaşmıştı. Bize bu müddet zarfında iki yüze yakın mal aratmış, fiyat tesbiti yaptırmış ve hiçbirinden bir netice hasıl olmamıştı. Tam netice alınacağı sırada talep sahibinin hastahaneye yattığı veya seyahate çıktığı gibi asılsız bahanelerle talebini neticesiz bırakıyor, başka bir mevzua geçiyordu. Öyle ki, artık bize gına gelmişti. Ayda takriben 15-20 bin marklık teleks ve telefon masrafı yapıyorduk. Tam ondan ümid kestiğimiz bir anda, bize calib-i dikkat bir teklif yaptı. Bu teklif, herhangi bir ülkeye Suud petrolü satmak mahiyetinde idi. Bu da şöyle olacaktı. O zaman petrolün Dünya’daki fiyatı, varil başına 32 dolardı. Bu OPEK (Petrol Üreten Ülkeler Birliği) fiyatıydı. Eğer Kral Ailesi’nden nüfuzlu bir kimseye ulaşılabilir ve ona varil başına bir dolar rüşvet verilirse, Suud petrolünü çok daha düşük fiyatlara satın almak mümkündü. Araplar bu rüşvete “bahşiş” diyorlardı. Bizim temasta olduğumuz Celesi Şirketi’nden aslen Sudanlı, Hamdun adında bir arap çalışıyordu. O’nun dayısı, Binbaşı rütbesiyle “Hâil” valisi Mukrim bin Abdülaziz’in maiyetindeydi. O’nunla Mukrim bin Abdülaziz’e ulaşıp bu işi gerçekleştirmek mümkün görünüyordu.
Mukrim bin Abdülaziz, bugünkü Kralın kardeşidir ve halen de Hâil valisi bulunmaktadır.
Suud Kral Ailesi’ne mensub kimseler bu işi yaparlar, lakin duyulduğu takdirde kabahati yanlarındaki bir yabancıya yıkmak düşüncesiyle hareket ederlerdi. Bu bakımdan Hamdun’un dayısından bu sebeple istifade etmek mümkün görünüyordu. Galiba bu teklif Hamdun’a O’ndan aksetmişti.
Uzun çalışmalardan sonra Newyork Noterliği’nden bir Amerikan firmasına günde beş yüz bin varil petrol satılması hususunda bir mukaveleyi gerçekleştirdik. Mukavelenin tarafeyn için pek çok şartları vardı. Yükleme zamanı, yüklemeyi yapacak gemi, bu geminin hiçbir Yahudi limanına uğramamış olması ve bedelin banka te’minat mektubuna bağlanması gibi çeşitli hususları yerine getirdik. Tarafları varil başına yirmi altı dolar bir fiyatta anlaştırdık. Alıcı firma, Mukrim bin Abdülaziz’e varil başına bir dolar bahşiş (!) veriyordu. Mukavele üç senelikti. Fiyat garantisi altı ay için geçerliydi. Altı ayın bahşişi, elli dört milyon dolar tutuyordu. Fiyat değişmediği takdirde bu meblağ altı kere verilecekti.
Bizim komisyonumuz da varil başına bir dolardı. Bu durumda biz de altı ayda bir elli dört milyon dolar komisyon alacaktık. Bu da altı kere tekrarlanacaktı. Şirketin bir adamı, Cidde’deki Meridyen otelinde bekliyordu. Bizse bu işi iki ayrı grup halinde yapıyorduk. Bir grupu Sudan’lı Hamdun, dayısı ve Cidde’deki Celesi Şirketi teşkil ediyordu. İkinci grupsa bizdik. Bizim grupta bir Hollandalı ve iki de alman vardı. Mutemed adamımız ise Marks adındaki Hollandalıydı. O da Meridyen otelinde bekliyordu.
İnşaat işini gerçekleştirmek için Zeki Bilge’den aldığım yüz bin mark bu uğurda harcanmış, fazladan olarak Sebil abonelerinden toplanmış olan yüz bin mark civarındaki para da sarf edilmişti. Cem’an iki yüz bin mark masrafımız olmuştu. Bu ikinci grupun başı bendim. Mukavele tasdik edilip Mükrim bin Abdülaziz tarafından bahsi geçen şirkete günde beş yüz bin varil petrolün, varil başına yirmi altı dolardan satışı için emir verilince, şirket temsilcisi hem Mükrim bin Abdülaziz’in ve hem de bizim çekimizi yazıp Hollandalı Marks’a teslim etmişti. Telefonla haberi aldık. Derhal İsviçre’de bir banka ile irtibata geçerek elli dört milyon dolar yatırmak istediğimizi bildirerek şartlarını sorduk. Zira bu kadar paranın Almanya’ya girişi, hakkımızda şüphe doğurur ve başımızı ağrıtabilirdi. Gelen cevapta yüzde bir “muhafaza ücreti” taleb ediliyordu.
Tam bu sırada Almanya’daki Stern dergisinde uzun bir makale yayınlandı. Bunda Avrupa Devletleri’nin resmi temas suretiyle Suudi Arabistan’dan OPEK fiyatından petrol almalarının, bir nevi enayilik olduğu anlatılıyor ve bu görüşü isbat için de müdellel bir surette bir vak’a hikaye ediliyordu.
Münih’te bir grup Alman, aynen bizim yaptığımız gibi, o zaman da, halen de Suud Milli Savunma Bakanı olan Kralın diğer bir kardeşi Sultan bin Abdülaziz’e ulaşmış ve kendisine varil başına bir dolar rüşvet vermek suretiyle bir İsviçre firması olan “Avia” firmasına yirmi altı dolardan, bilmem ne miktar petrol verilmesini temin etmişlermiş. Bu işi yapanlar arasında, paranın taksiminden dolayı kavga çıkmış ve içlerinden biri mağdur edilmiş olacak ki, elindeki bütün evrakı, Stern dergisine vererek bu aleyhte neşriyatı yaptırmıştı.
Bizim Hollandalı adamımız, biz kendisinin Kralın kardeşi Mukrim bin Abdülaziz’le görüşmesini sağlayınca, bize karşı bir hile yoluna sapmış ve bizden habersiz olarak, O’na bir de bu Avia Şirketi’nin bir teklifini götürmüş imiş. Biz bunu sonradan öğrendik. Stern Mecmuası’ndaki bu haber, Mukrim bin Abdülaziz’e bildirilince, O, kardeşi Sultan bin Abdülaziz’in rüşvet aldığı yolundaki haberlerle kötülenmesine sebep olan bu firmanın işini yapmış olmaktan dolayı pişmanlık duymuş ve bunu, kendisi için de bir tuzak sanarak öfkelenmişti. Suud Kral Ailesi mensupları böyle işleri daimi bir surette yapmaktalarsa da bunun dahilde duyulmasını asla arzu etmezler. Bu sebeple mahud derginin Suud Ülkesi’ne girmesini yasakladığı gibi, hususi uçağını göndererek Cidde’den bizim adamımız hollandalı Marks’ı “Hail”e getirtmişti. Üzerini aratmış, benim adıma yazılı elli dört milyon dolarlık çeki, kendisine verilmiş olan aynı miktardaki çekle birlikte yırtıp suratına atmış ve:
“- Ulan, kardeşime yaptığınız komployu bana da mı yapacaktınız?” diye bağırmıştır.
Marks’ın masumiyetini isbat için konuşmasına meydan vermeyerek, O’nu aynı uçakla Cidde’ye göndermişti. Marks, zaten ertesi günü Frankfurt’a uçacaktı. O, Frankfurt’a geldiğinde, bize işi doğru olarak anlatmamıştı. Çünkü Avia firmasının işini bizden gizli olarak tezgahlamıştı.
Bu sırada petrol mes’elesiyle ilgili olarak Âsım Mâilmâil de Frankfurt’a gelmişti. Bu muvaffakiyetsiz teşebbüsten sonra, o, bu işi başka kanallarla gerçekleştirmek için iki üç ay daha uğraştıysa da bir netice hasıl olmadığından, Halid Abdullahoğlu’nu alıp Türkiye’ye dönmüştü.
Bu muvaffakiyetsizliğin zahirdeki sebebi, güya Stern’de çıkan makaleydi. Hakikatte ise, kader planına bağlı ve benim iddialı bir sözümün neticesiydi. Çünkü ben, bu petrol işini gerçekleştirmeye çalışırken:
“- Zekamı ilk defa ticaret için kullanıyorum.” demiş ve neticeyi aklımın ve irademin mahsulü olacak sanarak iddialı konuşmuştum. Şimdi anlıyordum ki, -yukarıda da söylediğim gibi- servet cehd işi değil, baht işidir. Hatta siyaset de öyledir.
Daha doğrusu, bahtın rolü, cehdin rolüne galibdir. Bunun aksi, sırf ilim elde etmede mevzubahistir. Böyle olmasa aptallar açlıktan ölürlerdi. Halbuki parasının sayısını bilmeyen nice aptallar vardır. Hatta bunlardan bazıları para ile sağlanan bu refaha ulaşmak için denize taş atmak kabilinden bile yorulmuş değillerdir.
Diğer taraftan Cenab-ı Hakk iddianın karşısındadır. İddialı kulunu -o nezd-i ilahiyesinde makbul ise- onu iddiasızlaştıracak esbab halkeder. Ne tedbir alırsanız alınız, o tedbiri mağlub edecek maniler zuhur edebilir. Bereket ve muvaffakiyet, tedbirin takdire tevafuku nisbetindedir.
Bu gerçeklere vakıf olunca kaleme aldığım bir şiirde:
“İddia diye vücud
Ondan istiğfar sücud”
beytine yer vermiştim.” (Kadir Mısıroğlu, Gurbet İçinde Gurbet, Sebil Yayınları, 1’inci Basım, 2004, s. 35-41)
***
İşte hiç utanıp arlanmadan da yapmayı planladıkları kamu malı hırsızlığını böyle ayrıntılıca anlatır bunlar. Dedik ya, bunlarınki Gerçek İslam değil. Kur’an ve Hz. Muhammed İslamı değil. Muaviye ve Yezid İslamı’dır bunlarınki. Sahte İslam’dır. “Hırsızlar Dini”dir ya da. Hırsızlığı günah saymayan, hatta meşru gören bir dindir bunlarınki.
Gerçek İslam ise, bakın “gulül” dediği kamu malı hırsızlığını nasıl lanetler ve suçlar:
“Bir peygamberin emanete hıyanet etmesi/kamu malından aşırması olacak şey değildir. Her kim hıyanet eder, kamu malından bir şey aşırırsa, aşırdığını kıyamet günü yüklenip getirir. Sonra her benliğe; kazandığı tam olarak ödenir. Hiç birine zulmedilmez.” (Ali İmran Suresi, 161. Ayet, Yaşar Nuri Öztürk Meali)
“Gördün mü o, dini yalan sayanı?
“İşte odur yetimi itip kakan:
“Yoksulu doyurmayı özendirmez o.
“Lanet olsun o namaz kılanlara/dua edenlere ki,
“Namazlarından/dualarından gaflet içindedir onlar!
“Riyaya sapandır onlar/gösteriş yaparlar.
“Ve onlar, kamu hakkının yerine ulaşmasına/zekâta/yardıma/iyiliğe engel olurlar.” (Maun Suresi, Yaşar Nuri Öztürk Meali)
Rahmetli Hoca’mız Yaşar Nuri Öztürk’ün deyişiyle; AKP’giller’in tamamı Maun mücrimidir, gulül suçu işlemiştir. Dolayısıyla da bunların hiçbirinin cenaze namazı Müslüman sıfatıyla kılınamaz. Bunların gittikleri camilerde de kılınan namaz kabul olmaz...
Çoğu arkadaşımızın bildiği gibi, Kadir Mısıroğlu AKP’giller yandaşıdır. Ve Tayyip hayranıdır. Öylesine ki, AKP’giller’e ve Tayyip’e oy vermeyene kâfir diyecek kadar ileri götürür bu yandaşlığı.  Tayyip de karşılıksız bırakmaz bu fesli ahlaksız Ortaçağcının kendine olan muhabbetini. Medyadan öğrendiğimize göre ona “Hocam” diye hitap edermiş Tayyip.
Saygıdeğer arkadaşlar;
İşte bu çağdışı insanların halleri böyledir. Onların dünyası, bizim insani ve siyasi değerlerimizin bir tekini bile taşımaz. Ayrı bir dünyanın yaratığıdır onlar. İşte bu sebepten de düşmandırlar vatana, millete, halka, Laik Cumhuriyet’e, Mustafa Kemal’e ve Birinci Kuvayimilliye’ye.
Neylersiniz ki, 15 yıldan bu yana bunların elindedir Türkiye. Felaketten felakete sürüklemektedirler ülkemizi, bildiğimiz gibi. İktidara gelebilmek ve kalabilmek için de emperyalistlerle yani ABD ve AB’yle her türlü hainane işbirliğine girmekten asla çekinmezler.
Emperyalizm de sömürmek ve sömürgeleştirmek için bir geri ülkeye girdi miydi, oradaki en gerici sınıf, tabaka ve zümrelerle ittifaka girer. İslam Coğrafyasında emperyalistlere en uygun olacak müttefik, Antika Tefeci-Bezirgân Sermaye Sınıfıdır ve onların her plandaki temsilcileridir. Siyasiler de tabiî dahildir bunlara.
İşte böylesine bir lanet halkası dolandırılmıştır Türkiye’nin boynuna. Daha önce de pek çok kez söylediğimiz gibi, bunlar 1950 sonrası ABD’nin uygulamaya koyduğu “Yeşil Kuşak Projesi”yle hızla gelişmişler, güçlendirilmişler ve iktidarlara getirilmişlerdir. Önlerindeki tüm bentler yıkılmış, efendileri olan emperyalistlerse her alanda desteklerini vermişlerdir bunlara. Bu sınıf ve temsilcileri, emperyalistlere uşaklık etmekten asla geri durmazlar. Her türlü ihaneti duraksamadan ederler. Yeter ki vurgunları sürsün, iktidarları devam etsin... Bunların karşılığında vermeyecekleri, satmayacakları hiçbir şey yoktur...
Halkız, Haklıyız, Yeneceğiz!"


http://odatv.com/kilicdaroglu-ogluna-2019da-ne-yapacagini-acikladi-2607171200.htmlKılıçdaroğlu oğluna 2019'da ne yapacağını açıkladı
Röportaj verdi
CHP Genel Başkanı Kemal Kılıçdaroğlu, internet ortamında yayın yapan ve oğlu Kerem Kılıçdaroğlu'nun da Yayın Kurulu'nda yer aldığı 'Nasıl Dergi'ye röportaj verdi. 22 Temmuz'da yayınlanan röportajda oğlu Kerem Kılıçdaroğlu (fotoğrafta solda) ve derginin Yayın Kurulu üyelerinden Burak Cop'a (fotoğrafta sağda) konuşan Kılıçdaroğlu, 2019 seçimine yönelik değerlendirmelerde bulundu.
"HAYIR BİLEŞENLERİ OLARAK ARKA KAPI DİPLOMASİSİ..."
2019 seçiminde 'Hayır' cephesinin stratejisine ilişkin soruya yanıt veren Kılıçdaroğlu, "Bugünden 2019’da seçilecek adayı tartışmak doğru değil. Bugünden 2019’un yöntemini tartışmak da doğru değil. Onu önümüzdeki süreç içinde göreceğiz. 20 Temmuz darbesinden sonra OHAL’le bütün yasaları değiştirme imkânına sahip hükümet. Bugünden biz şu yöntemi kullanacağız dediğimiz zaman onlar bir yasal değişiklikle o yöntemin kullanılmasını engelleyebilirler. Hayır bileşenleri olarak 2019 yaklaştığı zaman yine arka kapı diplomasisi yoluyla nasıl hareket etmemiz gerektiği, nasıl bir strateji uygulamamız gerektiği konusunda kendi aramızda konuşabiliriz. Sonuçta Hayır birleşenlerinin temel özelliği demokratik parlamenter sistemi savunmaları. Şimdi hepimiz bunu savunduğumuza göre bu bağlamda nelerin yapılması gerektiği konusunda oturup konuşabiliriz. Buna CHP hazır." dedi.
'SEÇİM SİSTEMİ' TARTIŞMASI
CHP lideri, seçim sistemine ilişkin olarak, "Elbette bu seçim yasasının değişmesi lazım. Bu adil bir yasa değil ve milli irade parlamentoya tam yansımıyor. Diyelim yüzde 40 oy alıyor bir parti ama parlamentoda yüzde 50’den fazla sandalyeye sahip. Bu tablonun değişmesi lazım. Nasıl bir model gelir? Elbette çalışılacak. İktidar cenahı çalışacaktır. Ancak metni görmeden yorum yapmak doğru olmaz. Daraltılmış bölge mi yoksa dar bölge mi? Hangisi önümüze gelecek onu bilmiyoruz. Geldikten sonra yorum yapabiliriz. Ama mevcut seçim sistemi zaten AKP’nin lehine çalışıyor." diye konuştu.
MERAL AKŞENER'İN YENİ PARTİ ÇALIŞMALARI
Meral Akşener'in yeni parti kurma çalışmalarına ilişkin soruya Kılıçdaroğlu, "Şöyle düşünmek lazım; demokratik parlamenter sistemi savunan ve bu bağlamda oy alacak bir siyasi yapılanma Türkiye’nin geleceği açısından iyi bir yapılanmadır. Başkanlık sistemini savunanlar ve ona destek verenler oylarının yönünü değiştirip Meral Hanım’a doğru bir eğilime girerlerse bundan, parti demiyorum, Türkiye kazançlı çıkar. Başkanlık modelini Türkiye bağlamında düşünmek lazım. Milletvekilliği bağlamında Meral Hanım ayrı bir siyasi yapılanmaya gider ve parti kurarsa bunu bugünden yorumlamak çok doğru değil. Çünkü nasıl bir kadroyla kurulacak, kuruluş amaçları ne? Bunun görülmesi lazım." yanıtını verdi.
"MHP'NİN BİR KANADI VE HDP, HAYIR OYU KULLANMA KONUSUNDA BULUŞTU"
Hayır cephesinde MHP ve HDP iç çelişkisine ilişkin soruya ise Kılıçdaroğlu şu yanıtı verdi:
"Ortak payda bulundu aslında, demokrasi bağlamında bulundu. Parlamenter demokratik sistem konusunda bulundu. Ortak paydayı büyütebilir miyiz? Daha fazla unsurları katabilir miyiz? Bunu zaman gösterecek. HDP ve MHP’nin farklı uçlarda olduğunu biliyoruz. Ancak sizin de dediğiniz gibi MHP’nin önemli bir kanadıyla HDP, Hayır oyu kullanma konusunda buluştular. Ama bu buluşma onların aynı parti olacakları, aynı düşünceleri savunacakları anlamına gelmemeli. Bu da çok hayalci bir tavır olur. Bence demokrasi konusunda insanları bir araya getirebiliyorsak, farklı düşüncelerin özgürce ifade edildiği, farklı düşünceler dolayısıyla insanların baskı altına alınmadığı, medya özgürlüğünün olduğu bir ortamı yaratabilirsek… Bu ortamda herkes kendi siyasal düşüncesini aktarma, propagandasını yapma konusunda daha özgür bir ortam bulacak. Bizim de amacımız zaten bunu yaratmak. Parlamento içinde olabileceği gibi parlamento dışında da bu özgür ortamın olması lazım."
Odatv.com


http://odatv.com/erdogandan-ataturklu-klip-1607171200.htmlErdoğan'dan Atatürk'lü klip
15 Temmuz'un yıldönümünde...
Türkiye 15 Temmuz’un yıldönümünde çeşitli programlarla anma törenleri düzenlerken, Cumhurbaşkanlığı törenlerin organizasyonlarının büyük bir bölümünü üstlendi.
Bu kapsamda Cumhurbaşkanı Recep Tayyip Erdoğan da konuşmalarının yanı sıra çeşitli organizasyonlara da bizzat katıldı.
Cumhurbaşkanlığı’nın hazırladığı 15 Temmuz klibinde de seslendirmeyi Erdoğan yaparken, klipte Mustafa Kemal Atatürk ayrıntısı da dikkat çekti.
İşte Erdoğan’ın sesinden o ayrıntı:
Odatv.com


http://odatv.com/danistaydan-tarihi-cemevi-karari-2307171200.htmlDanıştay'dan tarihi Cemevi kararı
Masraflarını Diyanet ödeyecek...
Danıştay 13. Dairesi Alevi toplumunun ibadethane merkezleri olan ve AHİM kararlarıyla tescillenen Cemevlerine ilişkin  önemli bir karara imza attı. 
Yurt'tan Selçuk Arslan ve Cihan Güner'in haberine göre Danıştay, İstanbul 6. İdare Mahkemesi'nin Erenler Eğitim ve Kültür Vakfı'nın elektrik giderlerinin Diyanet bütçesinden karşılanmasına yönelik yerel mahkemenin verdiği kararı onadı.
Dava sürecinde Erenler Eğitim ve Kültür Vakfı'nın "Aleviliğin ibadethane yeri olan  cemevlerinin ibadethane olarak kabul edilmesi ve giderlerinin Diyanet İşleri Başkanlığı'nın bütçesinden karşılanması" istemiyle dava açıldı.
Açılan davada İstanbul 6. İdare Mahkemesi Erenler Eğitim ve Kültür Vakfı'nın talebini yerinde bularak Cemevlerinde ibadet yapıldığını belirterek elektrik giderlerinin Diyanet bütçesinden karşılanmasına karar verdi.
İstanbul 6. İdare Mahkemesi'nin  bu kararına Esenyurt Kaymakamlığı'ndan itiraz geldi. Kaymakamlık, "Aleviliğin İslam dini açısından bir zenginlik ve tasavvuf meselesi olduğu, farklı bir din olarak nitelendirilemeyeceği, Diyanet İşleri Başkanlığı'nın cami ve mescit dışında bir yeri ibadethane olarak kabul etme yetkisinin bulunmadığı, elektrik giderlerinin karşılanamayacağını ileri sürülerek kararın bozulması istemiyle konuyu Danıştay'ya taşıdı.
DANIŞTAY AİHM'İ GÖSTERDİ
Dosyayı görüşen Danıştay 13. Dairesi, kaymakamlığın talebini reddederek, oy çokluğuyla yerel mahkeminin kararını onadı.
Danıştay, kararında AİHM içtihatlarına vurgu yaptı. İnsan hakları ve inanç özgürlüğü uyarısında bulunan Danıştay, kararında şu ifadelere yer verdi:
"1982 Anayasası, Avrupa İnsan Hakları Sözleşmesi ile yüksek mahkeme kararları ve ilgili mevzuatın bir bütün olarak incelenmesinden: herkesin dil, ırk, renk, cinsiyet, siyası düşüncei felsefi inanç, din, mezhep ve benzeri sebeplerle ayrım gözetilmeksizin kanun önünde eşit olduğu, herkesin düşünme, vicdan ve din hürriyetine sahip olduğu, bu hakkın, din veya kanaat değiştirme hürriyetini ve alenen veya hususi tarzda ibadet ve ayin veya öğretimini yapmak suretiyle Devlet organları ve idare makamlarının, bütün işlemlerinde, kanun önünde eşitlik ilkesine uygun olarak hareket etmesi gerektiğini, ayrımcılığın yasaklandığı, toplumun ibadetine açılmış ve ücretsiz girilen ibadethanelere ilişkin aydınlatma giderlerinin, Diyanet İşleri Başkanlığı bütçesine konulacak ödenekten karşılanacağı sonucuna varıldığı, tesis edilen dava konusu 18.05.2015 tarih ve 2015/331 sayılı işlemde, hukuka uygunluk bulunmadığı gerekçesiyle dava konusu işlemin iptaline karar verilmiş"
Kararda ayrıca, söz konusu Cemevi için ücretsiz ibadet verdiği ve kamuya açık yer olduğu ifadelerine verildi. 
Danıştay kararında ibadethane yerleri ve giderleri konusunda Bakanlar Kurulu kararında bir bağlayıcılığı olmadığına dikkat çekerek yasaların önceliğine hükmetti.
AİHM KARARI HALEN UYGULANMIYOR
Öte yandan Avrupa İnsan Hakları Mahkemesi'nin (AİHM),  Cemevlerinin Türkiye'de resmen ibadethane olarak tanınması kararı halen uygulanmıyor. Bağlayıcılığı olan karara ilişkin Alevi örgütleri ve dönemin Başbakanı olan Ahmet Davutoğlu ile görüşmeler gerçekleştirildi. Hükümet tarafından Alevi örgütlerine verilen sözler, ve AİHM kararına rağman hiçbir adım atılmadı. Aradan geçen bunca zamana rağman Türkiye'de cemevlerinin resmi ibadethane sayılması konusunda hukuki olarak hiçbir eylemde bulunulmadı. AİHM kararında Türkiye’de Alevilerin din özgürlüğü haklarının ihlal edildiğine ve kendilerine dini planda ayrımcılık yapıldığına dikkat çekilmişti.
"KARAR SEVİNDİRİCİ"
Alevi Vakıfları Federasyonu Genel Başkanı Remzi Akbulut, konuyla ilgili olarak "Karar Alevi toplumu için sevindirici bir o kadar da üzücüdür. Gördüğümüz kadar kararın temel dayanağı AİHM de kazanılan davalar dayanak olarak verilmiştir. Hukuktaki alt üst hiyerarşik sistem de göz önünde bulundurulmuştur. AİHM kararlarının Bakanlar Kurulu kararı üzerinde olduğuna da vurgu yapılmıştır. Bu karar bir kez daha şunu göstermiştir; Cemevleri Alevi toplumunun inanç merkezi, ibadetleride cemdir. Ne yazık ki bu güne kadar inançları konusunda ötekileştirilmişlerdir. Vergileri alınırken eşit yurttaş. Askere alınırken eşit yurttaş, ama inançları konusunda elektrik, su, ısınma, soğutma, Cemevlerine verilen hizmetler karşılığı bir çaba sarfedilmiştir. Din ve vicdan özgürlüğü göz önünde bulundurulmamıştır." dedi.
"EMSAL KARAR"
Danıştay kararını değerlendiren Cem Vakfı Başkanı Erdoğan Döner ise, "Emsal bir karar. Bu konuda sevindirici bir gelişme. Zaten  bu yönlü AİHM kararları mevcut. AİHM Cemevlerinin Türkiye'de resmi ibadethane sayılmasına ve giderlerin devletçe karşılanmasına karar verdi. Bu karar AİHM'e işaret ediyor. Cemevlerinin de diğer ibadet yerleri gibi yasal statüye kavuşturulup giderlerinin karşılanması gerekiyor. Umarım tüm canlarımız da bu kararı emsal olarak algılar ve gerekli işlemleri başlatır." ifadelerini kullandı.
"KARAR ACİLEN UYGULANMALI"
Danıştay kararını hukuksal açıdan yorumlayan Avukat Mustafa Karakaş, davacı olan yerel kamu idaresinin karara saygı duyması gerektiğine vurgu yaptı. Söz konusu kararın emsal olduğuna dikkat çeken Karakaş; "Bu karar AİHM ve Anayasa amir hükümlerine getirilen özgürlükçü bir yaklaşım. Önemli olan bundan sonra yerel kamu idaresinin tavrı ve yaklaşımıdır.  Kararın bağlayıcılığı ve hukuki zorunluluğu var. Bunun acilen yerine getirilmesi gerekiyor" şeklinde konuştu.
Odatv.com


